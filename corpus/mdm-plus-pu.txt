mi open lon nimi sewi .
toki pona li tan seme ? 
tenpo pini la mi wile sona e kon ale kepeken nimi lili .
mi lukin e kon mi . 
mi kama sona e toki mute . 
mi musi . 
mi pali e nasin toki lili . 
ona li pona e toki insa mi .
mi pana e toki lili mi tawa jan ale lon ilo lipu lon tenpo pini . 
kulupu lili li kama . 
ona li olin e toki pona .
pu la mi wile pana e selo pini pi toki pona . 
nasin ni la mi kepeken toki pona .
ijo li ijo .
ni li jan .
ni li kili .
lipu li ijo .
jan li meli .
soweli li ijo .
meli li jan .
ijo li pona .
telo li pona .
telo kili li suli .
meli li lili .
soweli lili li pona .
jan ni li suli .
mi mije .
sina sin .
tomo sina li sin .
mije li jan pona .
tomo soweli li lili .
sina mije wawa .
kulupu sin li wawa .
ni li lipu sina .
ijo li pali e ijo .
mi moku e telo .
mije li sona .
mije li sona e ijo .
mi sona e toki pona .
mije ni li jan toki .
soweli suli li moku e sina .
lipu kulupu li wawa .
sina pali e moku sin .
jan sona li kute .
tomo sona li jo e lipu .
mi moku ala e soweli .
mi toki pona e ijo .
pali sina li pona mute .
telo li wawa e mi .
jan sona li pu .
meli lili li kute ike e mama .
sewi li wan .
jan ala li ike .
mama mije li pu mute .
seme li sin ?
jan seme li toki ?
sina pu anu seme ?
ona li mama ala mama ?
mama ala .
ala .
ona li jo ala jo e kili mute ?
jo .
mije sona li jo e kala anu seme ?
sina seme e ona ?
tomo li jo e ilo toki .
sina kute ala kute e mama sina ?
kala wawa li moku e seme ?
mi pana e kala tawa ona .
mi pana e kala lon tomo .
mi pana e kala tawa ona lon tomo .
mi lon tomo .
mi tawa sina .
mama mi li tawa telo suli .
mi pali mute tan ni .
mi toki lon toki pona .
soweli lili li pona tawa mi .
kulupu pali li kepeken seme ?
mi sona e toki mute tan meli ni .
mije sin li lon tomo telo anu seme ?
nimi mi li Apu .
ma Apika li jo e jan mute .
meli Sonko li tawa nasin Kuwin .
jan Epawam Linkan li tan ma Mewika .
ma tomo Pelin li lon ma Tosi .
sina sona ala sona e toki Inli ?
nena sewi Kepelitepe li lon ma Tuki .
toki !
pona tawa sina !
kama pona !
mi tawa .
tawa pona .
o toki ala . o pali .
jan Mosima o , ni li soweli sina anu seme ?
o moku ala e kili mi .
sina pilin ike tan seme ?
sewi o pana e pona tawa mi .
o kute e mama sina .
sina suli a !
pona !
mi o moku e ijo pona .
tenpo suno ni li pona mute tawa mi .
meli lili pi sijelo pona li telo e kasi .
mije pi pilin pona li pali e ilo tenpo suno .
mama mama mi li lili .
sina mute li jo ala jo e tomo tawa ?
o awen lon tenpo pi suli mute .
jan sona pi toki pona li pu lon tenpo mute .
ma tomo li kama suli .
mi kama sona e toki pona .
mije wawa li lukin jo e meli pona .
mi mute li kama awen lon ma tomo Towano .
jan lili mi o , sina wile moku e kala anu seme ?
jan mute li sona ala tawa lon telo .
sina ken ala ken kama ?
ona li kama lon tenpo pimeja ni .
tenpo pimeja ni la ona li kama .
mi pona tawa jan , la jan li pona tawa mi .
sina kama lon tomo mi , la mi pana e moku .
sina lukin e telo jelo , la o moku ala e ona .
ilo pi laso pimeja li lon tomo walo .
suno li loje , la tenpo pona li lon .
tan seme la soweli wawa pimeja li moku e ona ?
sewi li wile , la mi pali e ona lon tenpo suno kama .
mi lon poka sina .
noka tomo li wawa .
jan lili li lon insa pi mama meli .
ilo suli li tawa lon sewi .
kala laso mute li lon noka pi telo suli .
tomo sona ni la jan lili li wile kepeken toki Inli .
suwi li pona tawa mi .
sina en mi li anpa tawa sewi .
ma mama li lili li lete .
taso mije en meli li pali li pilin pona .
meli sama mi li open e lupa nanpa wan e lupa nanpa tu .
tomo sina taso li pimeja .
mi wile e ni: jan Melani li kama tawa tomo mi .
mama sama Mawijo li jo e tomo lili lon ma kasi . ona li wile alasa li kama jo e ilo alasa e len loje . tenpo suno nanpa wan la ona li lukin e waso laso taso . waso li moku e pipi lili . tenpo suno nanpa tu la ona li kute e mu wawa . jan Mawijo li awen . ona li lukin e soweli suli . lawa soweli li jo e palisa . jan Mawijo li kepeken ilo alasa , taso linja li pakala . soweli suli li tawa weka .
jan Mawijo li jo e meli olin . nimi ona li Sili . jan Sili li lape lili lon supa . tenpo suno pini la jan Sili li pona e tomo , li telo e len . jan Mawijo li kama lon tenpo seme ? kalama a ! tenpo ni la jan Mawijo li kama lon lupa , li jo e soweli lili tu . jan Sili li pilin pona , li uta e jan Mawijo . ona li seli e soweli e pan . moku pona !
ni li lipu .
jan li ijo .
soweli li meli .
kili li ijo .
soweli meli li pona .
ni li jan pona .
tomo telo li lili .
ni li soweli lili .
jan lili li meli .
lipu suli li pona .
kili li kili telo .
sina wawa .
ni li kili mi .
telo sin li ijo pona .
tomo lipu li sin .
kulupu mi li suli .
mije mi li wawa .
sina meli suli .
mi kute e sina .
kili li jo e telo .
kulupu li pali e tomo moku .
jan pali li jo e sona lili .
jan pona li moku e soweli .
meli li kute e mije .
kulupu lili li jo e toki sin .
wan li pona .
mi kute e telo suli .
mi sona lili e toki pona .
lipu sewi li jo e sona .
kulupu suli li wan .
mije li moku ala e kili ike .
moku li suli e mi .
sina jo e ilo seme ?
ona li kute ala kute ?
ona li kute anu seme ?
kulupu wan li pu ala pu ?
kulupu wan li pu anu seme ?
mi pali e seme ?
mi mute li pali e seme ?
kala li moku ala moku e telo ?
kala li moku e telo anu seme ?
ilo moku li lili ala lili ?
ilo moku li lili anu seme ?
mi kute e mije anu meli .
mi kepeken toki pona .
ona li pana e ijo tan tomo ona .
kili li ike ala .
jan pali li kepeken ilo .
mi lon .
jan toki li pana e sona tawa jan kute .
sina pali e ona tan seme ?
jan Sulu li utala e jan ike .
sina tan ala tan ma Tosi ?
sina tan ma Tosi anu seme ?
ma Sonko li suli mute .
telo Sisikaka li lon ma Pelu .
kulupu Apika li kepeken toki mute .
mi tawa ma Inli .
nimi sina li seme ?
jan Lisa li pilin pona .
a a a !  mu !  o pana e ilo tawa mi .
o tawa tomo sina .
ma Kanata li jo e kala mute a ! 
jan Ali o wawa .
mi pilin pona lon ma kasi ona .
kulupu pi toki pona li pona e ijo mute .
mu !  ma utala ni li lili .
mije pi sijelo wawa li awen .
suno li pana e pona tawa kasi .
o kepeken ala ilo ike .
sina nanpa wan !  ni li tenpo suno nanpa tu tu .
mije lili tu li awen e kasi mute .
mije lili tu li awen e kasi luka luka wan .
tomo sin pi jan utala lili li pona mute .
ijo nanpa luka li seme ?
mi sona e toki mute .
mi sona e toki tu tu .
jan ale li kute e ona .
kili li kama ike .
mi wile lon ma mama mi .
jan utala li sona pali e moku pona .
nasin li kama lili .
kasi li kama jo e telo .
sina ken awen e nimi sina .
sijelo meli li kama pona a ! 
sijelo sina li laso , la ni li ike .
tenpo ike la jan li wile toki tawa jan pona .
kulupu la mi wawa .
mi pu , la mi pilin pona .
tenpo seme la mama sina li kama ?
mama sina li kama lon tenpo seme ?
mi jo ala e soweli , la mi moku e kili .
mi pilin ike tan utala suli .
telo li kama tan sewi .
lipu li lon noka soweli .
sina pana e ilo tenpo loje lon poka seme ?
mi lukin e meli pimeja lon sinpin tomo .
o awen e monsi sina .
suno li lon poka pimeja .
mi pona !
soweli ike !
moku !
muku li pona !
ike !
ale li jo e tenpo .
ale li pona .
toki pona li poki pona .
ante li kama .
ike li kama .
jan li suli mute . mani li suli lili .
jan sona li jan nasa .
lupa meli li mama pi ijo ale .
mi pona e ale mi , la mi pona e mi .
nasin pona li mute .
o olin e jan poka .
pali li pana e sona .
pilin pona li pana e sijelo pona .
sina pana e ike , la sina kamo jo e ike .
wawa li lon insa .
weka lili li pona tawa lawa .
wile sona li mute e sona . 
jan lili li sona ala e ike .
meli li nasa e mije .
mi weka e ike jan , la mi weka e ike mi .
nasin ante li pona tawa jan ante .
lape li pona .
toki li pona .
o pana e pona tawa ma .
utala li ike .
o weka e nimi ike .
sina sona e toki wan taso , la sina sona ala e toki ni .
toki sina en pali sina li sama , la sina pilin pona .
sewi li lon ala , li lon ale .
sina wile ante e ale , la o ante e sina .
wile sona nanpa wan li ni: ale li pona anu ike ?
sona pona li ni: o weka e ike .
nasin pona li pona nanpa wan .
sina ken ala toki e ijo lon toki pona , la sina sona pona ala e ona .
kulupu Isale o kute e ni .
sewi li sewi mi .
jan Isa li tawa lili , li kama anpa , li toki e ni tawa sewi: " mama mi o ! ken la o weka e pilin ike mi . wile mi o lon ala . taso wile sina o lon ."
jan lawa li wile sona e ni tan jan Isa: " jan sona pona o ! mi pali e seme , la mi kama lon tenpo sewi ?" jan Isa li toki e ni: " tan seme la sina pana e nimi pona tawa mi ? jan ala li pona . sewi wan taso li pona ."
o toki e ni: " sewi li wan . sewi li wawa ale . ona li mama ala , li jo ala e mama . ijo ala li sama ona ."
mu !
o pilin ala e ni: sewi li pana e nasin lawa taso . a ! sewi li open e telo suwi kepeken luka wawa . ilo sitelen pi toki sewi li wawa e ni . jan sona o kepeken sona a !
sewi mi o ! mi toki wawa e ni: sina pali e mi tawa seme ? mi o sona e sina . mi o olin e sina .
tenpo ni la mi sona e ni: mi anpa . sina wawa . mi jo lili . sina jo mute .
sina sewi wan . sina awen e ale . lon la sina lon .

ma Kanata li suli
toki 
pona
pona tawa sina
mi tawa 
tawa pona 
mi wile 
mi wile e ni
ale li pona 
ike a 
lape pona 
kama pona 
moku pona
seme li sin ? 
sina pilin seme ? 
a a a ! 
mi kama sona e toki pona
sina pona
mi olin e sina
tomo telo li lon seme ? 

a jan ilo , ilo , ilo , ilo , ilo , ilo , ilo , ilo
ilo
a jan ilo , ilo , ilo , ilo , ilo , ilo , ilo , ilo
ilo
jan en ilo
kama wan e jan e ijo
jan en ilo
kama wan e jan e ijo sewi

wan , tu , mute , mute , mute , mute , mute , mute
wan , tu
wan , tu , mute , mute
 
a .
ni li pona kulupu ni li pona tawa mi

" wan tu mute " li musi ken toki pi nasin la nasin li ala nasin awen .
ken nimi e nimi la nimi li ala nimi awen .
sewi li ma li tan ijo nimi ala .
ale mama li tan ijo nimi ken .
mi jo ala e pilin wile la mi ken lukin e ijo kute ala ona .
mi jo e pilin wile la mi ken lukin e ante ona .
toki pona tu ni li sama . taso nimi ona li sama ala .
ona li seme ? ni li ijo sona ala .
ijo sona ala mute li nasin tawa ijo kute ala mute .

ale li lukin e lukin pona lon ijo lukin pona la lukin pona ala li lon .
ale li lukin e pona lon ijo pona la pona ala li lon .
lon li pana e lon ala , lon ala li pana e lon ,
ike li ike ala li wan , suli li suli ala li lon poka , sewi li tawa sewi ala .
kalama li kalama musi li wan , kama li lon monsi pi pini .
jan lawa sona li pali ala li pana e sona kepeken ala toki .
ale li kama tan ona . 
ona li sona e ni .
ona li pali e ale . 
taso ale li ijo ona ala .
ona li pali tan ale . 
taso ale li lawa ona ala .
ona li pali e pona . 
taso ona li awen ala .
ona li awen ala la ala li tawa .

sewi li ma li awen .
ni li tan ona li pali ala e ona .
jan pi jan lawa sona li lon monsi . 
taso jan lawa sona li lon sinpin .
jan ona li lon ala insa . 
taso ona li jo e lon .
ken ala ken la ona li ike tan ona li pona ?

pona sewi li telo sama . 
telo li pona tawa ala . 
taso ona li wile ala sewi . 
ona li lon poki ike .
ona li lon poka nasin .
ma li pona tawa tomo , sona li pona tawa lawa , kon pona li pona tawa toki kulupu , nasin li pona tawa jan nasin lawa .
ken li pona tawa pali , tenpo li pona tawa pali .
utala li ala tan pilin wile sewi li ala .

o lili e ma e nanpa pi jan .
o toki tawa jen e ni : " o kepeken ala e ilo sina . "
o toki tawa jan e ni : " o sona e moli . o tawa ala utala ma ike . "
jan mute li jo e tomo tawa e tomo telo . 
taso jan mute li kepeken ala e ni .
jan mute li jo ilo utala . 
taso jan mute li pali ala kulupu pi jan utala .
o toki tawa jan mute e ni : " o kepeken e linja sona . "
moku pi jan li kama suwi , len jan li kama lukin pona , tomo jan li kama lon pona , nasin sewi jan li kama musi .
tenpo pimeja la jan pi lawa soweli li lon ma kasi . 
ona li lukin e soweli ona .
jan sewi lili li kama . 
jan pi lawa soweli li pilin ike .
jan sewi lili li toki ni : o pilin ike ala .
jan sewi lili li toki e nimi pona .
tenpo ni la jan lili Kolisu li kama lon ma tomo pi jan Tawita .
jan lili Kolisu li lon poki pi moku soweli .
jan sewi lili li pana e kalama musi mute lon kon sewi .
jan pi lawa soweli li tawa ma tomo Petelen .
jan pi lawa soweli li kama lukin e jan lili Kolisu lon poki pi moku soweli .
jan pi lawa soweli li kama sona e nimi toki pi jan lili Kolisu . 
tenpo kama lili la ona li lon tenpo pimeja Alowen . 
jan lili li len e len musi . 
jan lili li pana e ijo musi selo sinpin ona . 
jan li lukin e ni : ona li pilin pona ala . 
jan lili li kalama lon lupa tomo . 
jan lili li kama jo e suwi . 
jan suli pi ali ala li len e len musi kin . 
jan ali li moku e suwi . 
jan li wile kon pona en sewi kon . 
jan lili li pali e sinpin kepeken kili jelo loje . 
jan li pana e ilo suno lon insa kili jelo loje . 
tenpo suno pini la soweli li lape lon anpa ma .
tenpo suno sin la soweli li tawa tan lon anpa ma . 
soweli li lukin e suno .
soweli li lukin e sitelen pimeja ona lon ma .
soweli li tawa anpa ma . 
soweli li lape sin .
jan mute li pilin ike .
tenpo mun wan la tenpo lete li lon . 
tenpo pini lili la , kulupu mama mi li tawa ma tomo ( Colorado Springs ) kepeken tomo tawa kon . 
meli lili mi li tawa lon telo lete kepeken ilo tu . 
meli lili li utala poka meli lili ante . 
utala li nimi ' musi pi ma lili pi ma Mewika ' . 
meli mi li pali lukin pona . meli lili mi li kama jo e ijo pi kiwen jelo . meli mi li kama jo e awen pi nanpa wan . mi mute li tawa e tomo sona pi tomo tawa kon pi ma Mewika . mi mute li tawa e tomo sona pi musi ma Mewika . ma tomo li sewi . mi mute li tawa e kon pona ala . mi mute li moku e telo mute . mi mute li pana e mani kepeken tomo tawa . toma tawa sin

tenpo suno pini la kulupu mama mi li kama jo e tomo tawa ante . tomo tawa li sin ala . tenpo pini la jan wan li jo e tomo tawa ni . tomo tawa li jo e wawa pi sike tu tu . kon en sewi ike la ona li lawa pona . tomo tawa Jeep li nimi e tomo tawa . ona li pimeja . tenpo mute la mi awen lon linja . mi wile e lipu sin pi jo tomo tawa e ijo nanpa . meli mi li pana sona tawa musi pi tenpo lete . kon en sewi ike la meli mi li ken tawa kepeken tomo tawa ni . mi li kama lukin ala lon kon . ( or mi li weka lon kon )
mi tawa sike e tomo tawa telo kon .
mi pilin ni : tenpo ali la tomo tawa telo li weka .
mi awen sinpin wan .

o kalama musi uta e kalama musi pi pilin ike tawa jan pona .
o kalama musi uta e kalama musi pi pilin ike tawa mi .
o kalama musi uta e kalama musi pi pilin ike tawa jan pi tomo tawa telo .
jan li nasin mute tan telo suli .

mi awen sinpin wan lon ma supa .
suno li kama anpa .
telo li anpa .
mama mije o , tenpo kama la mi mute li tawa tomo tawa telo kon . tomo pi jan Tawita

tenpo sike tu tu pini la jan li pali e tomo mi .
tomo mi li pona mute .
tomo mi li ike lili .
sinpin pi anpa tomo mi li pakala .
sinpin li jo e lupa linja tu wan .
telo li kama la telo li kama lon sinpin .
mi toki e jan pi sona tomo .
jan pi sona tomo li pona e sinpin .
jan li lon lupa e ko wawa .
ko wawa li pini e telo .
jan li kalama .
jan li telo e sinpin kepeken ilo wawa .

poki telo mi li pakala .
ona li lon tomo pi moku seli mi .
ona li pana e telo .
meli mi li lukin e ijo telo anpa poki telo .
mi toki e jan pi sona tomo .
jan pi sona tomo li pona e poki telo . tenpo suno li kama lili . lete lili li lon . kasi mi li kama moli . ma kasi mi li pini tawa tenpo sike ni . mi pilin ike . mi weka e kasi moli . mi weka e kasi ike . mi tawa e ona tawa nena pi ma pona . mi pana e ma pona tawa ma kasi mi . tenpo pini lili la ma kasi mi li pali e kasi Tomatoes e kasi Carrots e kasi Beans . tenpo sike pini la mi pana e kasi loje lili pi tu tu . tenpo ni la suli pi kasi loje li sama mi . mi jo e soweli lili lon tomo anpa pi tomo mi . mi lukin e ko jaki tan soweli lili . mi weka e ko jaki . soweli lili li jo e pipi lili ike . pipi lili ike li ken pakala e sijelo jan . mi kama jo e moku ike . moku ike li moli e soweli lili . soweli lili li tawa tomo mi seme ? mi lukin lupa lili . mi wile moli e soweli lili . tan ni la mi ike ala ike ?o moku e telo mute .

jan li wile moku e telo mute .
telo li pona tawa sijelo jan .
tenpo suno ali la jan li wile moku e poki luka tu wan pi telo pona .
telo mute li pona e sijelo .
telo li ken pini e sijelo ike .
telo li ken anpa e suli pi sijelo sina .
telo mute li anpa e wile moku .
telo li ken anpa e wawa pi telo sijelo loje .
o moku ala e telo suwi kon .
telo suwi kono li weka e kiwen pona tan sijelo jan .
o moku ala e telo pimeja mute .
telo pimeja li kama e jan tawa nasa .
telo pona li pona mute . toki !
mi jan Wiko .
mi mije , li jo e jan lili mute .
mi pali kepeken ilo sona .
mi toki kepeken toki Epelanto .
mi musi kepeken ilo kalama Okawina .
mi jo ala e meli mi . taso mi pona lukin . ^_^

pini la , mi toki e ijo mi .
o toki e ijo sina ! nena seli pi ma Isilan
jan Kanso ,akidave

jan Kanso
ma Isilan la nena seli li kama open li pana kiwen lili mute . ona li tawa sewi li jaki e kon . kon jaki li tawa ma Elopa . kon jaki li ken pakala e tomo tawa kon . tan ni la tomo tawa kon li awen lon ma . jan mute li wile kepeken e tomo tawa kon li ken ala . ona li kepeken e poki tawa ona sama supa monsi li awen .

mi pilin e ni : jan ni o kepeken pona e tenpo ona , o kama sona e toki pona .

mu .

akidave
tenpo pini la nena li anpa e telo kiwen lete . nena seli li seli e telo lete . telo mute li tawa anpa tan nena seli . telo wawa li pakala e nasin e tomo . jan lawa li weka e jan mute tan tomo ona . jan sona li toki ni : mun tu tu la nena wawa li ken pana e seli . jan lawa pi ma mani li toki e ni  :

mi mute li wile weka e jan utala pi mi mute tan ma Akanisa . taso ma Akanisa li jo ala e kulupu pona pi jan utala pi nasin ma . jan utala mute pi nasin ma li sona ala e sitelen toki li ken ala sitelen li sona ala kepeken e ilo utala ona li kama jo ike e mani pi jan Akanisa . tan ni la mi mute li ken ala weka tan ma Akanisa . jan li nimi e mi kepeken nimi " Troll " ,
mi li moku e mun ,
mi li jan suli pi kon wawa ,
mi li nimi utala pi tomo suli pi telo kon ,
mi li meli ike pi sin tenpo kama ,
mi li jan tawa meli ike pi tenpo mun
mi moke e pan pi sewi laso
seme ante pi ni ali li pini e nimi " Troll " ? nimi ike ni li sama e nimi pi jan sona " Franz Kuhn " . jan li toki e ni : lipu mute sona pi Sonko li jo e nimi ni : " esun sewi pi sona pona " lipu jo e nimi ni : soweli li tu tawa ni :

jan lawa li jo e soweli ni

soweli ni li moli awen

soweli ni li sona pini

soweli ni li moku li soweli pi moku mute

soweli ni li jan kala pi telo suli

soweli ni li lon lipu mute pi nimi musi

soweli tomo ni li jo ala e tomo

soweli ni li lon ni ala .

soweli ni li tawa sama soweli nasin

soweli ni li nanpa e nanpa pi pini ala

soweli ni li ni : sina li ken sitelen kepeken linja lawa pi soweli pi ma telo ala .

soweli ni li pu pu pu pu pu

soweli ni li ni : soweli li pakala e poki tawa kasi kule pi kasi unpa

soweli ni li ni : soweli li sama e kili lon ma ante mute mute mute .
sina kon kepeken ala ike li kon pona mute ,
sina anpa lon laso suli li sama waso ,
kon o ! sina pana e pona tawa mi sama suno ,
pilin mi li sama e ni : ma pi suno ala . meli li toke e wile ona tawa meji ona . meli li wile ni : meji li alisa e pan en sike waso lon esun moku .

" meji mi o tawa esun moku o esun e pan tawa mani . kin la esun li jo e sike waso la o kama jo e ijo LW .

" mi tawa "

tenpo M tan MMM pi ilo tenpo li kama la meji li kama sin li jo e pan LW .

mute la meli li pilin pona ala . 

" tan seme la o meji mi o kama jo e pan LW ? "

" esun li jo e sike walo la mi kama jo e pan LW . " mi en sina en ona li wile e ni : li jo e ijo tawa lili .

o sona lukin e lon tan ni : lon li pona lukin li sama lipu sitelen pi walo taso . 

mi weka e pilin pona e tenpo suno kepeken pali lili . o weka o weka e pali lili . 

o waso telo li pakala e sama ! seme li jan lawa " Beorma " lon ma sona ala ? mi sona ala e ona e nimi ona .

pona mute li e ni : pali kepeken ala ilo kepeken ala ijo kepeken ala ala . 

sina toki supa e ilo kepeken nimi mute la sina kepeken e ilo kepeken pali mute . 

sina wile ala wile kama jo e ijo pona mute ? sina wile ala wile pali e pali mute ala ? o kepeken e ijo lili . 

pona li kama la mi wile namako ala taso pona kama lon tenpo ni : mi wile weka ala e ala .

sina kama tawa ma pi namako ala la sina sona anpa .
jan soweli li musi lon ma pi kasi suli ,
jan ilo li pali lon tomo pali pi ijo sin ,
soweli en jan li utala pi wawa mute e sama ,
jan soweli tawa jan ilo !
jan soweli tawa jan ilo !

sona ilo li ike tawa jan soweli ,
jan soweli li ike tawa jan ilo ,
ona tu li utala tawa tenpo kama pi pini ala ,
jan soweli tawa jan ilo !
jan soweli tawa jan ilo !

soweli li unpa lon ma pi kasi suli ,
jan ilo li unpa sama lon tomo pali pi ijo sin ,
ona tu li olin e mama sin ,
seme tan li tan ni : ona tu li ike tawa sama tu ?

seme tan li tan ni : ale li pali wan* e sama ale ?
ni li ike ala ike ?
seme tan li tan ni : ale li olin e sama ale ?
jan sama pi jan soweli en jan sama pi jan ilo ,

jan soweli tawa jan ilo !
jan soweli tawa jan ilo !
jan soweli tawa jan ilo !
jan soweli tawa jan ilo !

soweli-oko-wawa-esun-luka-insa ! jan soweli !
jaki-akesi-nasin-insa-luka-oko ! jan ilo !
soweli-oko-wawa-esun-luka-insa ! jan soweli !
jaki-akesi-nasin-insa-luka-oko ! jan ilo !
soweli-oko-wawa-esun-luka-insa ! jan soweli !
jaki-akesi-nasin-insa-luka-oko ! jan ilo !
soweli pi jan sama " Ardipithecus " li tawa kepeken noka tu tan unpa .

sina pilin e ni : mi sitelen li lon ala li pakala ? o lukin e lipu ni

mije soweli pi wawa lili li pana e moku tawa meli soweli . mije soweli pi wawa lili li kepeken luka sama tawa meli . ni la mije soweli li tawa kepeken noka tu .

mije soweli pi kiwen uta wawa li moli li lon ala . meli soweli li olin e ni : mije soweli li pana e moku .

oko la mije soweli li olin e ni : meli soweli li pana unpa . wan la jan li wile e ni tawa weka pi ma " Afganistan " : ma lawa li pali . jan sona pi ma " Germany " li toki e ni : jan utala lawa li ijo pakala . ona mute li toki e ni : jan lawa pi mute ike li ken ala lukin e nimi sitelin anu sitelen e nimi anu weka e kiwen lili kepeken palisa moli anu kama jo e mani namako tan jan pi lawa pakala . jan ilo pi kiwen suno , ilo pi noka en luka en lawa ,
mi olin e sina , tenpo pini la mi mute li wili kin ,
ilo pi jan sama , ilo pi jan ala ,
mi wili e ni : mi open e sina en mi mute li tawa waso samatoki en toki sin li jo e nanpa pi pini ala . mi toki e ni kepeken wawa : mi kama sona e ale .
lipu mute pi toki lawa en lipu mute pi nimi mute li jo e nanpa pi pini ala . mi toki e ni kepeken wawa : mi kama jo e ale .
nasin pi nimi lawa en sijelo li jo e nanpa pi pini ala . mi toki e ni kepeken wawa : mi kama lawa e nasin .
kulupu jan pi toki sin li jo e nanpa pi pini ala . mi toki e ni kepeken wawa : mi pana e pali e pona tawa ale .
mi toki e ni : mi kama e mi tawa ni : pini pini la mi kama jan pi toki mute . 
ma Esi li ma lili . ma ni li lon ma lete li lon poka pi suno sewi pi ma Elopa . ma ni li jo e selo lon selo pi ma Losi en ma Lapija(?). tomo mute pi jan lawa pi ma ni li Tawin . ma li jo taso e wan ante pi tomo mute suli . tomo mute ni li Tatu .

tenpo sike pi AAAAAAAAAAAAAAAAAAALLLTW la ma Esi li jo e jan lawa sama . tenpo lili kama la ma Losi li kama jan lawa pi ma Esi . tenpo sike pi AAAAAAAAAAAAAAAAAAAMMMLLW la ma Esi li kama ma sama lan ante ma Losi . tenpo sike pi AAAAAAAAAAAAAAAAAAAATT la ma Esi li kama e jan lili pi kulupu ma Elopa . ma Esi li lili . ale ma ante pi ma Elopa li suli . ma Esi li jo e suli selo pi AAAAAAAAAAAAAAAAAAAAAAAAAAAAA .... AAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAMTW suli palisa en palisa pi nasin Metuwiku .
moku Supin pi telo ala tawa jan

moku Supin li moku kipisi ala . moku ni li jo moku ale tawa jan soweli tawa jan tawa jan pi suli mute sama mi mute . jan anu jan soweli li lon ma sin lon ma sin ala la moku ni li jo e moku tawa sijelo sin e moku lili pi suno wawa . 

moku ni li pona lili tawa jan lili pi kasi suli pi ma suli Amelika seli pi nimi " Marmoset " en nimi " Tamarin " . moku pi poka suno li pona tawa jan ni .

ni li lawa tawa pana moku .

jan li suli la sina ken pana e moku mute tan jan wile . tawa tenpo suno ale la jan suli li wile moku e suli W pi ma Mewika tawa suli MLLL pi sijelo suli . jan sona pi jan soweli li sona e ni : mi mute wile e ni : jan li kama ala e suli suli e ( anu ?) lili lili .

jan li moku e moku ni la jan li wile ala moku e kili pi uta pona . taso ni li lon la moku li jo tenpo pi sike suno wan taso . moku pakala ala la jan li moku ala e moku ante e kili ante . jan sona pi jan soweli li wile e ni : jan li pana e musi tawa kili suwi tawa kasi pi kon pona .

kipisi jan mute la jan li pana e ni . jan li moku e moku kepeken sinpin pona ala kepeken sinpin pona . jan li wile ala e moku ni la sina pali e ni . sina o wan e telo e moku e telo pi kili suwi . pini ni la moku li pona lon uta li kon pona . moku telo li wile e ni . tenpo lili tu tu la jan moku ni .

moku ko .
sina jo moku ko sama ni . sina li ko e moku tawa ko lili . ni li pona tawa jan pi tenpo mute tawa jan pi sijelo ike . o wan e moku ko e telo seli anu telo ante . o pana kepeken ilo palisa anu ilo moku . ken la sina wan e moku ko e moku ante tan moku kiwen .
Dilbert en tenpo suno pi kama sin pi jan Kolisu

jan " Dilbert " : o lon e ni : sina musi pona e tenpo suno pi kama sin pi jan Kolisu ! mi pana e lipu mani pi nanpa ali tawa sina .

jan " Dogbert " : a ! kin la mi pana e lipu mani pi nanpa ali tawa sina .

jan " Dilbert " : ken la tenpo kama la mi en sina li pana e mani tawa sama kepeken ilo nanpa . pini la ni la mi pini e pali tawa pana lon tenpo kama .

jan " Dogbert " : pona a ! ken la mi tu pana ala kin pana e pana ?

jan " Dilbert " : o toki ala e nasa !tenpo mun ni la mi lape . suno li kama . mi lape ala . 

mi lukin e mi . mi moli ala ! a a a ! mi pilin e pona .
mi lukin e ijo mi . ijo li awen e ijo mi ! a a a ! mi pilin e pona .

tenpo mute la sina pilin ala pilin e ni kin lon tenpo pi kama suno ?

mi lukin e ala lon lupa tomo . mi pilin sama e ni : mi pali ala e lawa insa mi . oko mi li pali ala .

tenpo suno ni la jan pona mi li kama tawa tomo mi . jan li pana e kalama mute lon lupa tomo .
toki " Damin " li sama lili e toki pona .

meji " Steven Pinker " li meji pali pi sona toki . meji li sitelen e ni : " toki " Damin " li jo e nimi pi nanpa ale ale ! " lon sitelen " The Language Instinct ", linpu pi nanpa ale ale mute mute mute tu tu ( 264 ) " . jan ante li sitelen e ni : toki " Damin " li jo e nimi pi nanpa ale mute mute luka luka ( 150 ) e nimi pi nanpa ale ale mute mute luka luka ( 250 ) .

toki pi nimi " Damin " li toki lili pi toki pi nimi " Lardil " . toki pi nimi " Damin " li lon ma Oselija .

sona ni li sona musi mute e mi . 

toki " Damin " li jo e nimi lili tan seme ? toki " Damin " li toki pali pi toki sewi . jan toki li wile e ni : " jan ale li sona ala * e nimi ni : " jan pali pi ijo sewi li toki e nimi . " " sitelen ni li moku akesi ike pi poki awen .

sitelen ni li ike .

sitelen ni li sitelen pi mute kama li kepeken ala li esun wile ala .

mi wile e ni : sitelen li moli li kama ala . tenpo suno pi tenpo pini mute la 
ma li open kepeken jan sewi ni : jan li nimi e nimi Toa ,
ma li jo e jan utala pi ilo tawa pi telo suli ,
jan pi ma Wensa li wile open e esun pi supa tomo 
ni li ala e esun pi ma Epanja , ni li ala e esun pi tomo suli wawa
jan li esun e ijo tawa tomo ni : tomo jan li suli ala . tomo mi li suli . 
ni li lon ala lon ? tomo mi li lili ken !

Ikea o ! ona li insa pi kasi suli li nampa lili pi jan pi ma Wensa
Ikea o ! ona li esun e supa tomo tawa jan pi tomo sona tawa mije kepeken ala meli
jan ali li jo e tomo pi jan ali sama
taso sina jo ala e tomo la sina kama jo e tomo lon esun Ikea

tenpo lili la sina o kama jo mani * e tomo tawa e tomo tawa suli
o pana e mani , o sona e ni : esun Ikea li pona esun ,
supa tomo ona li ken tawa lon poki lili
poki pi lipu mute pi nimi " Billy " li toki e ni : " pona li ni : tawa lukin e sina ! "
sama la supa tomo pi tenpo moku pi nimi " Ingo " li toki tawa sina
supa tomo pi monsi jan li supa taso . jan pona ona li nimi e " Karl " tawa ona .

Ikea o ! ona li insa pi kasi suli ! ona li kiwen suno kepeken linja lili
Ikea o ! ona li moku sike pi soweli moli . ni li pona tawa uta mi
Ikea o ! ona li ilo pi jan Awen
ali li tawa mani ala
ali li tawa mi

mi pilin ike tawa ni : mi toki e ni : " esun Ikea li ike "
mi kama jo e supa tomo pi tenpo moku tawa mani pi nanpa mute mute mute
kin la mi kama jo e supa tomo pi monsi jan e ilo suno
e poki tawa lipu mute e ilo ilo suno pi nasin sin ala tawa sina !
mi en sina li sama . tenpo pili la mi tu li pilin e ni : Ikea li ike !
tenpo ni la mi lukin sin e ni : sitelin lape pi ma Mewika ! ona li lon !
a a a ! tenpo ni la mi sona e ni : jan pi ma " New Jersey " li jo e tenpo musi pi ma Wensa . jan ali li tawa musi lon tawa .
olin sin mi li toki e ni : ona li toki e lon ala .
meli li lon ni  : tawa li lon ni li ma nanpa luka wan tu . ken la meli li kalama e lupa tomo mi ?
mi li lete kiwen tan ni : meli li toki tawa mi kepeken ilo nanpa
mi kama tawa e ilo nanpa lape
meli li lon ni ala la meli li lon ala
mi ken ala toki tawa meli
mi jan majuna li lon ma tawa sike suno pi luka luka pi po po . tenpo suno ale la mi tawa sewi leko li tawa anpa leko . taso mi pilin e ike suli lon noka insa mi .

mi wile e poki pi telo kapesi seli . mi lon tomo mi kan pata mi . mute la iki li pana e powe tawa mi . tenpo suno sin la pata mi li pana e ko pimeja namako lon ko kapesi seli mi . ni li seli e uta mi . ale li pasila . tenpo kama lili la mi pana e powe tawa pata mi . mi pana e palisa tuli pi kiwen suno lon supa monsi pi pata mi . tenpo ni la mi mute li sona e ni : pini la jan seme li pana e a a a . iki li monsi kijetesantakalu .
meli pu lukin e telo suli	
kalama musi en nimi li tan jan Bubbi Morthens pi ma Islan

tenpo pini pi tenpo seli la mi kama tawa tomo mute ,
tenpo li luka luka tu li tenpo pi suno pi tenpo ale ,
mi kama jo e tomo lape lon tomo pi jan pi alasa kala . tomo ni li pona tawa mi .
tomo ni li jo e poki pu telo e supa pu moku e supa pu awen pi monsi sijelo

tenpo suno sin la mi tawa lon nasin ,
mi lukin e tawa telo ike lon ma pi tomo lili ni .
mi lukin e tomo pu jo toki pi jan moli .
lupa tomo li jo e telo loje pi jan moli . telo ni li tawa anpa 

meli pu lukin e telo suli ,
ona li sama e kasi suli . ona li jo oko pu suno ala ,
tenpo pimeja ale la meli li lon noka . meli li lukin e telo suli ,
kepkeen oko suli mute , kepeken oko suli lili .

mi lukin e meli ni pu tawa musi : meli li jo e oko pu pilin ike
ona meli li tawa musi sama kon jan ,
one meli li tawa kon sewi ma lon ma open ala pi ona meli ,
ma ona li open ala tawa mi tawa sina

mi sona ala e ni : meli ona li seme . taso mi toki e ni 
tawa jan ale pu tawa poki mi :
ona mute li toki e ni tawa mi : 
pini la telo suli li kama jo li awen jo e meji ona .

oko meli pu lukin li sama e telo suli pi kule laso .
pini pi tenpo suno la mi lukin anpa tawa anpa pi telo suli
telo li pana e tu sama . telo taso li sona e tu ni .
telo li pilin ike li lon ala li lete mute

meli li lon ma nena li lukin e telo suli poki ,
tenpo lili la meli li noka anpa lon kasi pi pilin ala ,
meli li moku e kon tawa . meli li lukin ken ala tan oko pu anpa e telo ,
tu la wile meli li weka li lon ala

tenpo pi suno mute ni li pona . mi kama jo e mani mute tan pali
pali kala pu jo en pana pi laso sule li pona
taso mi lon noka mi . mi pilin . mi li lukin e meli ni kepeken lupa tomo . 
jan mute li pilin e ni : ken la meli li nasa

tenpo pimeja la mi tawa sewi kepeken monsuto
mi sona e ni : tenpo pini la mi wile sona taso e ni : seme li meli .
tenpo ni la mi olin e kon meli

tenpo suno kama la mi tawa kepeken tomo tawa wan
tomo tawa li tawa e mi tawa suno lon nasin
mi tawa ala tawa tomo mute ni . mi toki jaki kepeken ala nimi ,
sinpin pi sike kipisi li pilin ike tawa mi sama seli ,

mi lukin sona e toki ni lon sin lipu , tawa telo li anpa
tenpo ni la mi pilin e sitelin ni :
meli li lon noka sama . meli li lukin e telo suli
tenpo li tawa tenpo pu sewi suno la meli li lon noka
kulupu nimi pi jan Zompist

toki pi ijo ale
mi wile pana e nimi pi pilin ike tawa jan lawa .
ale ijo pi ma Mewika li pona mute tawa mi . lon ni li pona lili tawa mi .
sina kepeken e mani pi musi ala la nampa suli seme li ni ?
kin la sina toki ala toki kepeken toki Inli ?

lon tomo lape
meli pali pi tomo pona li meli sina . kin la ale li kon ala kon e kon jaki ?
jan lili musi o mi kama ! 
o sona e ni : " seme li lukin e musi Letterman " tawa mi 
sina tawa ma Mewika la sina kama sona e ni : mani pi nanpa luka luka li mani mute .
jan moli li lon supa lape mi . jan pona o esun e lipu lape tawa lipu sin .
jan pali pi poki tawa li kama jo ala e ko walo wawa tawa mi .
luka waso pi sina li kalama ala kalama ?
tenpo la mi pilin e ni : mi ken kute e ona sina ,
tenpo pini lili la sina pana e lukin lape mute pi kiwen suno telo tawa mi ,
tenpo kama la sina pana sona ala pana sona e ni : lukin lape mi li sona e seme ?tenpo pini lili la sina sitelen e ni :

" tenpo suno sike pini la mi sona e toki pona . taso tenpo ni la mi weka sona e sona mute . mi pilin e ni : toki pona li pona sama pali tawa lawa insa , e ni : toki pona li pali pi sijelo pona tawa uta insa en ilo sitelen en lawa insa .

mi li lon ma Italija " telo pi kili loje pi ma Alan mi li tawa pona ,
telo ale li pona lili taso telo pi ma Alan li pona mute ,
tenpo lili kin la mama mije pi mama mi li pana e telo tawa mi 
jan pali li kama jo e kili loje la
telo li tawa sewi sike sewi pi poki telo .
jan pi pali ma li tawa musi lon ma . 
jan pi pali ma li moku e telo pi kili loje .

tenpo pini ni la mi pona kin lukin ,
mi li lukin e kasi pi kule jelo laso e ni : tenpo pi nanpa luka luka luka tu wan
tenpo sewi pi tenpo pini la
jan Inli pi soweli tawa li kama tawa ni
jan Inli li pana kon pi pilin ike . mi pilin e pilin ike tawa jan ,
lili la mi wile tawa taso mi tawa ala sama ni : mi pana anpa e telo pi oko tu .
mi pana e a a a tawa jan . mi li toki e ni :
" mi olin e jan ala ! telo pi kili loje taso li pona tawa mi " kepeken oko mi 

mi lukin e kon pimeja pi ike moli pi ike pakala anpa sewi kon
tu la mi pilin e kalama ike lon lawa mi
jan Sewi li kalama musi e ni : " tawa musi li pakala ! "
mi li pana e telo pi kili loje tawa jan olin Sewiko
tawa jan pi Sewiko sewi ... 


tenpo li kama lon ni : telo pi kili loje li pakala tawa jan lawa ,
jan lawa en jan pali pi tomo lawa li kama toki e nimi tawa sama tawa jan pali pi jan sewi .
jan lawa pi jan sewi li pana e nasin sin e ni : telo pi kili loje li pakala tawa jan sewi ,
jan Sewiko li pilin e ni  : jan lawa li sewi jan Sewiko , e ni : jan Sewiko li pakala ala e wile pi jan lawa .
jan sewi li lukin e ni : 
jan pi ma pali li weka e poki pi telo pi kili loje

ijo sewi li ni : 
jan pali ike pi jan sewi li kama jo e mi kepeken len mi .
jan pali ike li toke e ni : " sina pakala li ike "
tawa jan lawa pi pona mute .
jan lawa li pilin ala e musi pona . 
jan lawa li kama jo pilin e ni  : 
mi jan sama ni : jan li kama jo e ijo pi jan ante ,
li jan sama ni : meli pi nimi wawa mun .
ike la jan mute pi jan lawa li pakala e sijelo mi kepeken linja pi kiwen pimeja .


ona li pakala e noka mi kepeken linja pi kiwen pimeja ,
ona li seli e noka pini mi kepeken kiwen loje seli ,
jan ale ni li sama jan ike li musi mute tan ni  : mi pilin e ike !
pini la mi lukin e sinpin ni : mi li sona e sinpin
jan pali pi soweli tawa li lon ni poka mi .
jan pali li toki e ni  : " tenpo mun la meli li poka mi ! "
jan pali li kama jo e linja pi kiwen pimeja ,
jan ike li toki e ni  : " sina li poka meli ? o wan e meli ! "
jan lawa li toki e nimi sama .
lon tenpo monsi la mi open e nasin sin
lon ma ante pi jan Inli


jan Sewiko li lawa e mi tawa e tomo pi jan sewi ,
jan Sewiko li lawa e mi tawa e tomo pi jan sewi ,
jan Sewiko li wile e ni  : 
mi li weka sona e nasin ike pi ma Alan .
tenpo pi sike suno pi nanpa mute mute la mi moku ala e telo ,
mije mi Sewiko li moli lon ma utala .
jan meli lili mi o kama jo e poka pi telo pona la
mi pana e telo pi kili loje tawa mi tu sama . jan pi pimejea suli li open e tawa nanpa wan pi tu wan lon pimeja suli .
kulupu " Vowa " suno LLLT , mun L , sike MM en LL

ilo waso pi pimeja suli li tawa sewi . ni li tawa pini .
jan ni li lon ilo waso pi nimi Awanti ( 1 ) pi ma Mewika .

jan lawa pi kulupu pi pimeja suli pi nimi Nasa( 2 ) li toki ni : jan " Garrett Reisman " en jan " Steve Bowen " li tawa pimeja tawa awen pi palisa toki nanpa tu .

ona mute li namako e supa pi ilo namako e ni . ona mute li kama e ni . awen pi ilo palisa li kama wawa lili . ni li pali tan tawa noki pi tenpo kama lon pimeja suli .

jan li pilin e ni . tawa noka pi pimeja suli pi suno nanpa wan pi tenpo esun li wile e tenpo LW pi tenpo MTT en MLL pi tenpo MMM .

ilo waso Awanti li pali e tawa pini tan pan sama . tenpo kama lili la ona ilo li lape tawa tenpo ale . ona ilo li kama tawa tomo pi pimeja suli ni . tomo li tawa sike e ma .

jan LW li pali e tenpo esun lon tomo mute pi pimeja suli . jan pali mute li pana e ilo wawa e ilo namiko tawa tomo pali pi ma Losi . tomo pali ni li tawa kama sona . jan pali mute li pali e pali tawa kama jo e sona sin pi pimeja suli .

tenpo sike ML la kulupu Nasa li kepeken e ilo waso li wile ni . tu taso la ilo waso ni li tawa kepeken ilo waso sama ilo waso Awanti . kulupu li kepeken e ilo waso ante tawa tawa tu ni .

jan pona pi kulupu Nasa li pali mute la kulupu Nasa li kama ni . kulupu li lape e ilo waso Awanti e ilo waso ante . jan pona ni li lon tomo mute pi pimeja suli . jan ni li kepken e ilo palisa wawa pi ma Losi tawa ni . jan ni li weka e jan pali e moku e kon e ilo tawa tomo mute ni pi pimeja suli : tomo mute ni li sike e ma . jan li moli . pini la jan li mama meji . meli ni li jo e mama meji ni . 
tenpo moli la meli li kalama musi tawa mama meli moli .


mi sona ala e ni  : ma seme li mi ? mi li lon kon tawa .
mi li tawa sama sike . mi li tawa lon telo kepeken kon ,
mi li sama e tomo tawa pi telo . tenpo ala la tomo tawa li kama ala e tomo sama .
mi li weka e jan ale . mi li wan kin .

o kalama e pilin tawa mama mi
o kalama e pilin tawa mi
o kalama e pilin tawa jan pali pi telo suli e ni :
mama li lon telo suli poka ala ma mi

mi li weke e jan ale . mi li wan kin . mi li lon ma selo ,
suno li weka ,
telo li anpa ,
tenpo kama la mi en mama mi li tawa lon tomo suli lon ma moli .
Toki . sitelen ni li sitelen e mi tawa sina

pali .
tan mi wile e mani la mi pali lon tomo pi jan lawa . mi pali mute . mi pali kepeken ilo pi nanpa mute pi sona mute . mi sitelen e toki pi ilo nanpa mute .

musi .
mi la kalama musi pi tenpo pini mute li pona . 

mi la kin la jan " Emilie Autumn " li pona . Ona li jan pi kalama musi li pilin ike . Ona li pana e kalama musi pi pilin pimeja . mi pali la mi kute e kalama musi pi jan " Emilie Autumn " .

musi pi sitelen kule pi sitelen tawa
mi wile e ni : mi lukin e sitelen tawa . jan li nimi e ona . nimi ona li sitelen tawa " Avatar " . sitelen tawa li jo e toki pi lon ala . ona li nimi e " Na ' vi " tawa toki sin .

lape .
mi lape e ali sin pi sike suno . Mi lape e sike suno pi 8/24 . soweli mi pi linja uta li lape sike suno pi 16/24 . Mi lape e lili . Ona lape e mute .

moku .
mi moku ala e waso e akesi e kala e soweli e kijetesantakalu . Mi alasi ala e waso e akesi ... e kin mute . Mi lukin e waso e e akesi ... e kin mute . Mi moku e pan e kasi e telo e suwi e kili . Mi pali moku e kasi e pan . 

mi moku e telo pi lape ala . suno kama ali la mi moku e telo pi lape ala . suno weka la mi moku ala e telo pi lape ala . suno weka la mi wile e lape .

mi jo e ilo pi telo pimjea pi lape ala . esun li esun e ona tawa mi la mi pana e mani mute tawa esun . mi la ilo pi telo pimjea pi lape ala li pona

nasin .
mi pilin e ni : jan sewi li lon ala . mi pilin e ni : nasin Juju li pona mute . Kin la , mi pilin e ni : nasin Puta li pona mute . kin la , mi pilin e ni : lipu mute " Tao of Pu " li pona mute . ( taso mi la lipu mute 
" Tao of Piglet " li pona ala .

unpa .
mi jan pi **kulupu insa . kulupa insa li toki ala e unpa . 

**jan jo li sona mute li mani mute li pali kepeken lipu mute ... la .... ona li kulupu insa .
jan li pali kepeken luka la ona li kulupa anpa
jan li pali kepeken lawa li jo e mani mute mute li jo e wawa la ona li kulupu sewi .

toki
mi wile e ni : mi sona e toki Wensa e toki pi toki pona e toki Isilan e toki Kansi . mi toki e lili kepeken toki Losi . toki mama mi li Inli .

ale en moli
mi pilin e ni : nimi " ale " li sona e ni  : jan li jo e tenpo lon moli ala . ken la nimi " ala " li pona ike

mi wile e ni : mi li moli ala . mi wile e ni : mi li wile ale . *Using the same word for life/everything messes with my mind .

tenpo kama la mi wile e lon

sijelo
sijelo selo mi li walo . linja lawa mi li pimeja . oko mi li ike . Mi kepeken ilo pi oko ike . 

jan li toki e toki Epanja . mute la jan mute li wile sona e ni : " cuantos anos tienes ? " Mi ken toki e ni  : mi jo e wan . Ken la , jan Epanja li jo e lupa monsi jaki mute anu ale ?

----

Mi pilin e ni : tenpo kin la mi pana e nimi pi pakala mute . sina pona e
ona la mi pilin pona tawa sina . mi ale li toki e ni : " mi ale li sitelin e toki pi mama mama mi " la toki pi mama mama li moli .

tenpo tu la ale li toki e ni : " mi pali e lipu mute pi nimi mute tawa toki mi " la toki li moli .

tenpo tu wan la ale li toki e ni : " mi pana sona e toki tawa jan pi toki sona " la toki li moli .

tenpo tu tu la ale li toki e ni : " jan mute ni li kama jo e jan pi toki sona tawa toki mi " la toki li moli .

tenpo luka la ale li toki e ni : " mi mute li toki e ni  : " jan lawa o pana tawa mi mani tawa toki sona "" la toki li moli .

tenpu luka wan la ale li toke e ni : " jan pi tomo sona li kama sona e mi tawa toki sin ala mi " la toki li moli

tenpo luka tu wan la ale li toke e ni : " mi pali e ijo pi nasin mi kepeken tokin pi mama mama mi " la toki li moli

tenpo luka tu tu la ale li toki e ni : " mi li pali e ni : toki pi jan sin ala li lon sitelen tawa " la toki li moli .

tenpo luka luka la ale li toki e ni : " mi li pali e ni : ilo sike pi ilo nanpa li jo toki mi " la toki li moli .

pini la ale li toki e ni : " a a a ! mi ale li lete e ni : jan sin ala li toki e toki sin ala lon poki lete " la tenpo kama la mi ale li seli e jan sin ala . pini la mi jo e jan pi toki pi mama mama mi .
ESUN : sina wile e ilo nasa tawa palisa pi pali ala ?

lon ni li lipu mute tawa esun pi ilo nasa . taso ni li sitelen ala kepeken toki pona . mi pona e ni .

sina wile ala wile e ilo nasa tawa palisa pi pali ala ? mi esun e ilo nasa tawa mani lili . mi pilin e ni : ilo nasa li pali pona . 

( taso mi sona ala . ilo nasa li pali tawa sina la toki e ni tawa mi . pona ?)

palisa sina li pali ala la sina wile kepeken e ilo nasa . tenpo kama la tu la sina jo e meli pona mute .

o lukin ! 

tenpo mute la ilo nasa li pali ante .
- ken la palisa sina li anpa li weka .
- ken la sina moli
- ken la sina li anpa e mani ale sina
- ken la linja lawa sina li anpa
- ken la tenpo kama la sina jo e kon ike pi uta sinpin
- ken la jan pona ale li weka e sina
- ken la sina kama jo e palisa pi pipi akesi lili . taso ni li tawa nanpa lili pi jan mute .

pona ,

o esun e ilo nasa lili mute o pana ala e pilin tawa ijo ike ken . jan " Chen Sheng " en jan " Wu Guang " li jan utala pi ma Sonko . jan lawa li toki e ni : " sina tu li kama tawa ma tomo " Yuyang " . sina kama ala la sina li moli tawa pakala ni . "

telo pi laso suli li anpa wawa . ona tu li tawa ala ! pakala ! nasin lawa pi lawa " Qin " li toki e ni  : jan li kama ala tawa pali pi jan lawa la jan li moli . ona tu li ken ala kepeken e nimi pi pilin ike . ona tu li pilin e ni : ona tu li kama tawa lon tenpo ike . ona tu li pilin e ni : " mi tu li wile ala moli li utala e jan lawa ike li utala tawa nasin pi pali open "
tenpo musi pi jan mute pi sona sama

jan mute o mi sona e ni : jan mute pi lon ni li jan pi toki Epalanto . tenpo kama la tenpo musi pi jan mute pi sona sama li kama tawa tomo mute mi . tenpo musi li tan tenpo pi mun L en suno MLTW tawa suno MLLW . mi wile tawa tawa ni . kin la mi wile pana e musi pi toki pona tawa jan . ken la musi li tawa tenpo lili pi nanpa MMM . ken la mi pana e kama sona lon tenpo musi pi toki Epalanto . mi sona ala . sina li kama pona tawa e ni : sina sitelen e nimi sina lon lipu " Meetup " .

mi pilin e pona tawa pilin pi lukin sona sina . sona pi pali moku

jan ni li pana sona e ni : jan ante li ken pali e moku kepeken ilo lili .

( URL )

ni li telo moku kepeken kiwen . ni li nasin pali moku tawa tomo mute sina kepeken ilo lili . ijo pi poka tu wan o . mi tawa .
sitelen lili li ijo pi poka tu tu .
mi sitelen e lipu pi nimi mute mi kepeken telo oko .

lipu li lili ,
lili ni li sama poki kon ,
poki kon li sama sike ,
sike li sama ma ale ,
ma ale li suli
suli ni li sama kala sulu ,
kala suli li weka e telo pi telo suli tan lawa sama ,
telo pi telo suli li jo e namako walo ,
namako walo li telo oko . o pana e pona tawa jan sewi tan ni . mi pona lukin .
tenpo lili la jan li pana e telo nasa ni tawa mi . mi toki ala e wile mi tawa telo ni .
tenpo lili la jan li open e tomo lupa pi tomo jaki pi telo nasa tawa mi .
jan pi sona ala li wile e ni : mi kama awen lon tomo tawa ona .

jan sewi li pana e pona tawa mi
mi ken kama e jan meji sama ni . jan meji li ken toki ala .
tan ni la tenpo pimeja la mi wile tawa noka tawa ma pi lukin ala ,
mi ken ala lukin e monsi mi .
o pana e pona tawa jan sewi tan ni . mi pona lukin . tenpo sin la ma ale li jo e toki ni : toki li wan .

2B . jan mute li tawa tawa ma pi suno moli . jan li kama lukin e ma supa lon ma " Shinar " . lon ni la jan li pali e tomo sina .

3A . jan mute li toki tawa sama . jan li toki e ni : " mi mute li pali e ijo pi tomo suli pi ko ma . mute la mi mute li selo e ijo ni " ko ma kiwen li pona tawa jan mute . kiwen li pona ala tawa jan mute ni . ko pimeja li pona tawa jan mute . ko kiwen li pona ala tawa jan mute ni .

4A . jan li toki e ni : " o kama o pali e ma tomo sama kepeken tomo palisa . tomo ni li suli li lon laso suli . mi mute li kama e ni : ala li sona e mi mute . mi mute li lon ma wan . "

5A . jan sewi li kama anpa li lukin . jan li lukin e ni : jan mute li pali e tomo palisa "

6A . Jan sewi li toki " jan li toki e toki sama la jan li wawa li ken pali e ale ! mi wile ala e ni .

7A . mi kama e ni : jan li toki ala e toki sama . jan li sona ala e sama .

8A . jan sewi li kama e ni : jan li ala lon ma wan . jan li pali ala e tomo .

9A . tan ni la jan li nimi e nimi " Babel " tawa ma ni . jan sewi li weka e jan ale . ma tomo " Babel li jo ala e jan . sitelen pi nimi Inli Sinfest

jan Suliko o pakala ala e nasin pi jan lawa ,
jan Suliko o anpa ala e telo pi oko tu ,

o pana ala e sinpin pi pilin ike ,
mi toki e sina tan ni :

jan Satan li kama tawa ma tomo !
jan li pali e lipu pi nimi mute kepeken telo loje sijelo ,
jan li kama lon e sina lon ko ma ,

jan Satan Kuwasu li koma tawa ma tomo !
jan li sona e tenpo ni : sina lape ,
jan li sona e tenpo ni : sina pakala ,
jan li sona e ni : mi mute li pakala pini ,
o lon e jan pakala o musi mute !

o pakala ala e nasin pi jan lawa ,
o anpa ala e telo pi oko tu ,

o pana ala e sinpin pi pilin ike ,
mi toki e sina tan ni :

jan Satan li kama tawa ma tomo !jan nanpa wan : waso mi o tawa e luka moli ni kepeken luka sina tawa jan pona pi mi mute .
jan nanpa wan : luka moli li awen lon ni .
jan nanpa tu : sina li kepeken ala kepeken kulupu pali Petesu ?
jan nanpa wan : ala
jan nanpa tu : tenpo ni la sina lili li jo ala e pali .
jan nanpa wan : taso ... taso ... kulupu pali Petesu li lon tenpo kama ! tenpo ni la kulupu pali Petesu li ala !
jan nanpa tu : mi pilin e ala tawa ni . ni li ike sina .
jan nanpa wan : jan lawa pini li ike tawa mi .
jan kepeken ala sijelo : tenpo sin la o kepeken e kulupu pali Petesu
Nasin sewi suli pi kama pona !

Nasin sewi ! Nasin sewi ! wan la * kama la nasin pi kama pona li pona ! 
wan la kama la nasin suli pi kama pona li pona ! ona weka e olin e pona e ilo pona e mani ,
mi pilin e ni : tan ali mi pini la mi pilin ike ! ali li wile e ike tawa mi , ali li utala pilin e mi , 
taso tenpo ni la mi ala li sona li wile jo e ni : lipu kiwen sike pi Nasin sewi suli pi kama pona pi kama moku pona !jan Josan ! pona la mi lukin e nimi sina ,

lipu lawa pi esun kama li pona mute .

mi *sona* e sina . sona mi li ijo ni . sona sina li ijo ni . ijo tu li sama lon lawa mi mute .

jan li pali la mi pilin e ni  : mi wile e ni : jan li pali tawa mani . ona li *sama*. mi kepeken e nimi sama tawa nasin pona tawa nasin pakala ala .

mi wile e lipu tawa tomo mi . mi wile e ni  : sitelen sewi lon selo tomo insa .

tomo mi li lon ...

weka e sitelin sewi tawa ma ni . ( a a a ! mani li kalama sama e nimi " ma ni " )

sina tomo li ma seme ? mi jo e sona pi tomo sina la mi weka e lipu lawa pi esun kama tawa sina .

mi ken kepeken e lipu mani pi ma Mewika pi kule laso jelo . ni li pona ala .

mi ken kepeken e lipu mani pi esun mani " Etrade " .

lipu mani pi esun mani li pona anu pona ala ?

mi tawa ,

jan Matthew Martintenpo pimeja pi tenpo pi lete en walo la
waso Kumi li lape lon poka kiwen supa pi ma nena suli .
ken la ni li ike pilin
ken la ni li ike pilin
taso tenpo suno pi pona lukin li pipi
waso li pali e nena ni : nena li sama lete kiwen
tenpo pini lili la waso li anpa kiwen suli . 
nena waso li tawa . waso li tawa .

waso Kumi li lape lon poka kiwen supa pi ma nena suli .
waso Kumi li lape lon poka kiwen supa pi ma nena suli .

ale li lete sama kiwen lon poka ala ma nena suli .
waso li alisa li kama jo ala lon ma pi telo suli .
waso li tawa ma pi waso sama la ,
wile moku waso li wile e pini .
wile moku waso li wile e pini .
jan pi tomo mute li wile ala e ni : waso li kama
soweli Sepi li alisa e ijo moku lon nena weka pi ijo jaki
soweli Sepi li alisa e ijo moku lon nena weka pi ijo jaki

ma ale li supa kepeken telo kiwen lete
waso li kama jo e ala lon ma Hotubota ,
taso waso li ken li ken lukin
taso waso li ken li ken lukin
taso waso li kama jo ala li alisa lon ma ale
jan li lukin tawa ma ale li alisa jo e ala .
walo li moku e seme ? 
walo li moku e seme ?

waso li tawa e linja sijelo monsi
waso li wile e nena sinpin waso pi ken kipisi pona ,
waso li tawa luka lon sewi tomo mute en tomo jan ,
waso li pini e lape pi jan pali meli en mije
tenpo lili la waso li tawa pi nanpa mute e luka
sijelo moli li lon poka sama ,
soweli mije pi linja sijelo pi len seli li lon ma moku pi tomo mute jan
tenpo pini la soweli ni li ken tawa .

mu Kunku ! mu Kunku ! waso o kama tawa lon ni .
mu Kunku ! mu Kunku ! kiwen insa sina li lon ni li pini
ni li moku sina pi kon pona lon telo kiwen leteni li nasin moku tan telo pi suwi pimeja kepeken telo pimeja .

nanpa W .
o ko e kiwen lili pi telo pimeja . 
o kepeken e suli pi uta tu .
o pana e ko tawa ilo pi telo pimeja pi ma Italija .
o wan e luka e nena lili pi ilo pi telo pimeja .
o awen .
telo pimeja li kama la kipisi ni li pini .

nanpa T .
o kama jo e telo walo lete .
o wan e luka e nena lili tawa kon seli .
o kepeken e suli pi poki wan .
o kon telo seli e telo lon telo walo soweli .
o awen .
sike lili pi telo walo li kama la kipisi ni li pini .

nanpa TW .
o seli e suwi pimeja lon insa poki pi kiwen suno .
o kepeken e seli lili e suli kipisi pi palisa luka TT .
pimeja suwi li kama telo la kipisi ni li pini .

nanpa TT .
o pana e telo pimeja lon poki pi moku telo .
o pane e pimeja sewi tawa poki ni kin .
o pane e sike lili pi telo walo lon sewi pi poki ni .
sijelo pona sina li ala ijo suli la o kepeken e ko suwi walo anu ko pi pipi pi pana suwi .
o awen sona e ni . ko suwi li ike tawa walo uta sina .
o awen .
moku e telo lon tenpo ni . moku li kama seli ala taso o awen ala lon tenpo ni .
awen mute la moku li lete sama kiwen .
tenpo ni la sina ken moku e moku pini .
jan sewi pi kalama musi o toki tawa jan ali !

o toki pi pilin ni ike wawa pi jan Akileju .

maybe o toki pi pilin ike wawa ni pi jan Akileju

tan pilin ni la jan Akajo mute li anpa li moli .

soweli li moku e ona , [a !] waso li moku e ona .

tan nasin ni la wile wawa pi jan sewi Selu li lon .
1 . " Hashtayar " li meli " Labarna " . Jan Lawa Suli " Labarna " li toki e jan " Hashtayar " e ni : meli o sina weka ala e mi . sina o , mi lawa sina . 

2 . mi wile e ni : jan lawa suli li toki ala ken e ike tawa meli pi ona sama . jan lawa suli li tok ala e ni : " kulupu li toki ike tawa meli pi ona sama " . jan lawa suli li toki ala e ni : " Ona li wile e ni : meli pi sike suno mute li kama sona e ona meli "

3 . mi wile e ni : jan lawa suli li toki e ni  : " ona li toki tawa meli pi sike suno mute la mi sona ala . "

4 . tu la mi li ala ala ! tu la mi li lawa e sina . Ala !

5 . mi pilin e ni : jan mute li lon ante mi li kulupu e mi . awen la sina li kama jo e sona tan ona ante la mi pana e nimi mute mi tawa sina .

6 . pona la sina o telo e sijelo mi . sina o jo e mi tawa sijelo sina . sina o awen e mi sewi ma jaki .ma seme li soweli pi wile moku ?
soweli pi walo en pimeja : sina lukin ala lukin e soweli pi wile moku ?
soweli pi linja sinpin : mi lukin ala ...
( ilo toki li kalama ... li kalama ... )
soweli pi linja sinpin : a ! ni li sin . soweli pi wile moku li toki kepeken ilo toki .
soweli pi wile moku o ! mi tu li toki e nimi tawa sina . nena kute sina li pilin ala pilin e seli ?
soweli pi wile moku : jan sewi mi o ! mi pilin ! mi pakala li telo e lawa sama e nena kute sama kepeken e telo wawa pi tomo tawa !
soweli pi linja sinpin : tenpo pini la sitelen ni li nasa mute . sitelen ni li kama nasa mute mute .
kon ken o , mi pilin e sina pi sama pona ali . ( kon pi ken ali ) 
sewi la sina tawa lon laso .
kon ken o , tenpo ali la sina pana e suno tawa mi 
pi lon pimeja pi pilin mi .
kon ken o , tenpo mute la sina nasa pona
li lon insa mi e ni : mi lukin e pona kama .
kon ken o sina sewi li jo ala e sama .
laso sewi la sina suno .
o ken ala e ni :
pilin monsuto kepeken ala
li pimeja e suno pi lon insa sina .
mi pini ala sona e sina .
mi pali e musi tawa sina
kepeken nasin tenpo pi kalama musi ni .ala ! mi toki musi taso .
nimi ' Kipo ' li nimi Inli ' Clifford '. mi tan ( li lon ) ma Mewika . tenpo esun kama la tenpo 74 la mi sike e suno . mi jo e meli wan e meli lili wan ( ona li lili ala . tenpo 34 la ona li sike e suno . tenpo mun kama la ona li wan e jan awen ona .) mi toki ala kepeken toiki ante . mi lukin sona lilie toki Dosi e toki Lasina e toki Elenika e toki Epanjo e toki Sankita . lawa la mi sitelen sona e toki Kanse . taso ni li lon ala . mi sona lili e toki Losupan e toki Lokulan e toki Epelanto e toki Ajuwi e toki pona .sina jo e kama pona . mi mute li toki ala kepeken toki pona kepeken uta . tenpo tu la mi toki kepeken toki pona kepeken uta . tenpo tu ni li lili mute . mi toki e nimi lili tawa jan Jokopo . ona li toki e nimi lili tawa mi . sona mi la tenpo mute la jan tu wan taso li toki keppeken toki pona kepeken uta . mi la mi kama sona e toki pona tan ni : mi sitelen e lipu . tawa lipu ni la mi lukin e toki tomo ni : toki ni li kepeken e nimi lili li wile toki e ali . mi pilin e ni : toki pona li toki sama ( ni li lon ala ) mi lukin sitelen e toki pona la mi kama sona e toki pona . ken la tenpo esun la mi lukin sitelen . ken la tenpo lili la . tenpo ni pini la tenpo suno ali la mi kama sona mute e toki pona .
tenpo suli la toki pona li kama ante lili . jan mute li kama sona e toki pona la toki pona li ante mute lili . jan pi kama sona pi toki pona ali li toki kepeken toki sama la toki pona li ante sama toki ni . tan ni la mi wile e ni : jan pi toki mute li kama sona e toki pona .ma Esi li ma lili tan ma Elopa lete . ona jo pini kepeken ma Losi e ma Lawi . ma tomo suli li Talin . Taltu e Talin li taso suli ma tomo .

lon 1918 Esi jo e tenpo " independence " lili " UNTIL " ma Sowjet Junion jo e ma Esi . lon 1991 Esi jo ona " independence " tan ma Sowjet Junion . lon 2004 Esi jo ale kulupu insa Elopa Unjon .

Esi li wan pi lili ma insa ma Elopa toki . mi jan Niko .

toki ! mi jan Niko . mi lon ma tomo Atensi lon ma lili Sosa lon ma Mewika . mi kama sona e sona toki lon tomo sona Sosa . mi toki e toki Inli e toki Epelanto e toki Kanse . mi kama sona e toki Nijon e toki ante . mi pali e toki .

nasin pi jan pali li pona tawa mi . nasin mani li ike tawa mi . jan li utala li pana e ike tawa ma tan nasin mani . mi wile e ni : jan pali li lawa e ma li utala ala li pana e pona tawa ma .

jan lawa lon tomo sona mi li jo e mani mute . jan pali li jo e mani lili . mi lon kulupu . kulupu ni li toki e ni tawa jan lawa pi tomo sona : " jan lawa o pana e mani pona tawa jan pali . jan pali li wile moku . taso ona li jo ala e mani mute . "

tenpo pini la mi en jan pona mi li pali e esun pona . jan li kepeken ala e mani lon esun pona .

mi moku e moku kasi taso . mi moku ala e soweli e waso e akesi e kala e pipi . mi moku ala e telo pi mama soweli e sike pi mama waso e telo suwi pipi . jan ante pi nasin pi moku kasi taso li lon ala lon ?



jan Kipo :
mi la sina sona ala sona e ni : jan pi moku pi kasi taso li lon kulupu pi toki pona . 
mi sona ala . mi jan ni ala .

taso kama pona tawa toki pona .

mi pilin ike tan ni : jan ala li toki e ni tawa sina : kama pona ,

mi pilin e ni : esun pona sina li sama lili esun pi nasin pi toki pona .tenpo ale la sina olin e kulupu pi jan Jawatu . sina sona e nasin pona
tawa mi mute . lape en kama la mi mute li toki e nasin pona sina . mi
mute li musi poka nasin pona sina . nasin pona sina li lon e mi
mute . suno en mun la mi mute li pilin e nasin pona . tenpo ale la mi mute
li olin e sina . sina olin e kulupu pi jan Jawatu li wawa .jan Kipo o , mi lukin e soweli Elepan . ona li suli . tan ni la mi toki e ni : soweli Elepan li suli . taso mi ken lukin ala e nanpa . a a a !
ali li pona .toki pona
pona la mi Baranek .
mi lape ala . Ranek
la mi tawa Polanek ,
li toki sama ni :
Pi , Pi , Pi , Kopytka li tawa e mi ,
Pi , Pi , Pi , Kopytka li tawa e mi .jan Ote : mi kute ala e nimi pi sitelen tawa ni . jan li kepeken toki pona lon sitelen ni anu seme ? ni li kulupu toki pi sin pi toki pona .

jan Mato : mi pilin e pilin sama pi jan Ote .

sina wile toki e ni . " jan seme li wile tawa sitelen tawa pi tenpo suno pi olin alasa pi mun tu pi LLT pi MM en LL ? "

mi toki e ni . " mi wile tawa conlang the movie . "

o sona e ni . mute la mama pi toki sin li jo ala e olin . ona li tawa e sitelen tawa pi olin alasa kepeken jan seme ?

jan Kipo :
mi pilin e sama . taso kin sitelen tawa ni li len jaki . ona lu jo e mun suno mute taso toki ni li namako ala mute mute .

jan Te : mi ala . mi pilin e ni . sina ijo moku loje walo pi soweli en namako .jan Ote : kala ma li lon ala tan seme ?

jan lili mi li toki musi e ni :
jan li wile pali . taso ona ken ala pali tan ni : kala ma mute li kalama . jan li toki e ni : " kalama o lon ala ! " . tani ni la kala ma li lon ala .
 
jan Mato : a a a !

jan Kipo : kala ma mute li kalama mute kin . tenpo ni la kala ma li lon ala . ni li pona : tenpo pimeja pi kalama ala , tenpo pimeja sewi !

jan Josan : akesi li lon kasi ala la , a kasi li lon ala .

jan Kipo : jan meli Ewa li kama tan seme ? toki musi wan li pona . tenpo sama la toki musi tu li ike .tenpo pimeja pi kalama ala

tenpo ni , pimeja ni
li kalama ala kin .
tenpo ni li tenpo sewi .
tenpo ni li pana pona
tawa jan ma ali .

sina ali o kama pilin pona !ma Esi li ma lili . ona li lon lete pi ma suli Elopa li ma pi suno weka . ona li lon poka pi ma Losi en ma Lawi . ma tomo Talin li ma tomo lawa ona . ma tomo Tatu li suli kin . ma tomo ante li lon ma Esi . taso ona li suli ala .

tenpo suli pini la jan ante li lawa e jan Esi . jan lawa Posuka li lawa e ona . jan lawa Wensa li lawa e ona . jan lawa Losi li lawa e ona . taso utala suli pi jan ali li kama . tenpo sike 1918 la jan Esi li utala e kulupu lawa Losi . utala li pini la jan lawa Losi li sitelen e toki ni : jan Esi li ken lawa e ma ona . ni li lon .

taso utala suli sin li kama . tenpo sike 1940 jan utala Losi li kama tawa ma Esi . jan lawa pi Losi suli li kama e ni : ma Esi li wan pi ma Losi . jan lawa pi Losi suli li lawa e ona . utala suli li pini . tenpo suli li kama . tenpo sike 1991 jan Esi li kama sin e ni : ona ken lawa e ma ona . tenpo sike 2004 ma Esi li kama e wan pi kulupu ma Elopa .
jan Mato : jan lili sina li sitelen e nimi pi toki pona ? pona a ! jan li jo e sike suno pi seme nanpa ?


jan Ote :
jan lili mi li suli . tenpo sike tu wan kama la ona li ken pali lon tomo pali , li ken tawa tomo mani , li ken tawa weka tan tomo mi li ken jo e tomo ona .

tenpo mute la mi tu li toki lili kepeken toki pona lon tomo . tenpo pini la
ona li toki e toki musi pi " kala ma " tawa mi . mi toki e ni : " o sitelen e toki ni tawa mi ! tan nasin ni la jan ante ken sona e ni " .

jan lili mi li sitelen e toki ante . jan ante li pali e sitelen musi li sitelen e nimi lon sitelen ni kepeken toki Inli . ni li sitelen pi nimi Inli Manka . jan lili mi li kama jo e sitelen nimi ni li sitelen e nimi sin kepeken toki pona . ona li pana e ni tawa mi . mi lukin . taso ona li ken ala pana e ni tawa jan ante . jan ante ken ala lukin e ni . mama pi sitelen Manka ni taso li ken pana e ni tawa jan ante . ni li nasa .meli li toki tawa mije ona . " o tawa tomo esun li kama jo e pan . tomo esun li jo e sike waso la , o kama jo mute . "
" pona . "
meli li weka li kama sin tan esun . ona li jo e pan mute .
meli li seme " ona li kama jo e pan mute tan seme ? "
" esun li jo e sike waso . " nimi open pi toki pi utala tawa ma tomo Ilijon
jan Ote

jan sewi pi kalama musi
  o toki tawa jan ali !
o toki pi pilin ni ike
  wawa pi jan Akileju .
tan pilin ni la jan Akajo
  mute li anpa li moli .
soweli li moku e ona .
  [a !] waso li moku e ona .
tan nasin ni la wile wawa
  pi jan sewi Selu li lon .
tenpo pini la mi en weli mi li tawa ma Sumava . lukin e ma pona li pona tawa mi mute . tawa ma ante li pona tawa mi mute . 

mi mute li wile tawa ma Sumava tan ni : nena suli en ma kasi li lon ma Sumava . tenpo suno pi nanpa wan la mi mute li tawa kepeken tomo tawa wawa ( train ?). tenpo suno ali la mi mute li awen lon tomo tawa wawa . taso mi mute li pilin pona tan ni : mi mute li sona e ni : ma Sumava li awen tawa mi mute . tenpo pimeja la mi mute li tawa pini ( arrive ) lon tomo jan . 

tenpo suno pi nanpa tu la mi mute li tawa sewi nena suli . mi mute li lukin kin e telo suli tu e telo tawa lon kiwen suli ( waterfall ?). mi mute li wile lape tan ni : mi mute li tawa lon nasin jan suli . 

tenpo suno pi nanpa tu wan la mi mute li ken ala tawa weka tan ni : telo kon mute li kama . mi mute li awen lon tomo moku . mi mute li lukin e jan mute tan ma ante .

tenpo suno pi nanpa pini ( the last day ) la mi mute li tawa tomo mi mute kepeken tomo tawa wawa . mi mute li pilin pona . tenpo kama la mi wile tawa ma ni .toki !
nimi mi li lipakek . mi kama tan ma Ingli . toki li pona tawa mi . mi kama sona e toki pona tan ni : mi pilin e ni : ona li ken pana e nasin pi lon pona tawa mi mute . mi wile toki poka sina tan ni : mi wile sona pona e toki pona . tenpo kama la mi sitelen e ijo mute . mi pilin e ni : nimi pona li tenpo ali la kama sona .
mi tawa . jan lipakek
---
tenpo kama la nimi mi li lipake .

pali mi li jan lawa pi tomo sona . mi pana sona e toki Ingli . 
mi pali e musi utala tawa musi . mi kama sona kin e toki mute . mi tawa ma mute . mi tawa nena suli . mi pali e ali tawa musi .
mi jo e soweli tomo . soweli tomo mi li jo e kalama wawa . taso soweli tomo mi li pona .
" jan lili " li weka e sina lon pilin ona li pilin pakala tawa sina ...
kin la jan li weka e pali pi tenpo pini li pilin pakala tawa sina ... jan Mato o . mi ken esun e ijo tawa sina . mi tu li pali e lipu pi lawa mani . mi tu li pilin pona tawa lipu la , mi ken sitelen e toki ni kepeken sitelen suwi mi . mi pali e sitelen tu . sitelen tu li sama . mi pana e sitelen tu tawa sina . sina pana e linja nimi sina lon lipu tu . sina pana e sitelen tu tawa mi . mi pana e linja nimi mi lon lupu tu . mi pana e lipu wan tawa sina . mi awen jo e lipu ante . sina pana e mani tawa mi . ni li pona ala pona ? " ... toki ike ni li sama lili e toki pi jan sona Panso Kune . Ona li toki e toki awen Sonko pi nimi " esun sewi pi sona pona . " toki awen ni li kulupu e soweli lon kulupu ni :
a ) soweli lon tomo lawa
b ) selo awen pi soweli moli
c ) ken pali
d ) sowli lili moli
e ) jan kala
f ) soweli namako
g ) soweli tomo pi tomo weka ( anu - soweli tomo lon ma )
h ) soweli lon kulupu ni
i ) soweli li tawa sama pilin monsuta
j ) lon kulupu pi nanpa suli
k ) jan li sitelen e soweli kepeken ilo linja pona .
m ) soweli li pakala e poki pi kasi kule .
n ) lon poka ala la , ona li lukin sama pipi . mu Takaki 
mu Takaki 
mu Takaki 
tenpo kama la , o pini e lape .

mi toki tawa jan lawa pi ma anpa .
o pana e akesi ike li

pini e lape . o pini e lape .
o kama jo e ma . sina wile e jo .
pini e lape . pini e lape .
o moku e ma . o pakala .

lape pini la , o tawa sewi ma .
o pakala e awen sina .

mi toke e ni : o sewi , sewi , sewi , sewi , sewi , sewi , sewi , sewi .

mi pana e akesi ike .
mama mije pi moli sina .

mi pana e ike pi tenpo suli .
mi lawa e kon ona .

mi pana e ike sina .
akesi moli sin li lon .

mi open e pini ale ,
li moku e kon mute .

o pini
e lape .
o pini 
e lape .

[ jan wan taso li pali lon ilo pi kamala musi ]


mu Takaki ( mute )
mu Takaki ( mute )
mu Takaki ( mute )
mu Takaki ( mute )

mu Takaki ( mute )
mu Takaki ( mute )
mu Takaki ( mute )
mu Takaki ( mute )

o pini e lape . o pini e lape .
o kama jo e ma . sina wile e jo .
o pini e lape . o pini e lape .
o moku e ma . o pakala .

lape pini la tawa sewi ma .
o pakala e awen sina .

mi mute li moli li seli ,
ona li lawa li moli tawa ali .

mi toke e ni : o sewi , sewi , sewi , sewi , sewi , sewi , sewi , sewi .
sewi , sewi , sewi , sewi , sewi , sewi , sewi , sewi , li lon .toki Bo li moli
jan Josan : lipu sitelen ni li toki e ni : jan wan taso li toki e toki Bo . ona li kama moli . jan pi sona toki li pilin ike tan ni .

jan Mato  :( Inli )

jan Sesile :
ni li ike mute . jan Mato o , sina toki e nimi mute ike ni tan seme ?! toki pona li moli la sina pilin ala e pona anu seme ? sina toki pona . taso mi pilin e ni : sina no pilin ike tan toki Bo li ala . 

jan Mato : jan Saebjorn ( soweli suli pi ma lete pi telo suli ) o kama pona tawa lipu mute ni !

nimi mi ni li toki musi !

sina jan pi ma Islan ? nimi sina li nimi pi toki Islan .

jan Sesile :
mi jan pi ma Florida 
nimi ni li pona tawa mi . mi kama jo e sona pi ona lon ( URL )

mi lukin e ona tan ni : tomo sona mi li toki " o lukin e ni " tawa mi .lipu lawa pi esun kama

jan Mato li jan pi wile jo . jan josan li jan pali . jan pi wile jo en jan pali li wile e esun .

nampa wan la , jan pi wile jo en jan pali li sitelen e lipu lawa pi esun kama .

nampa tu la , lipu lawa pi esun kama li pona tawa ona tu la , jan pali li pali e sitelen . sitelen ni li kepeken e toki sama toki pi lipu lawa pi esun kama . jan pali li pali e sitelen tu . sitelen tu li sama .

nampa tu wan la , jan pali li pana e sitelen tu tawa jan pi wile jo .

nampa tu tu la , jan pi wile jo li pana e linja nimi ona lon sitelen nampa wan en sitelen nampa tu . jan pi wile jo li awen jo e sitelen nampa wan . jan pi wile jo li pana e sitelen nampa tu tawa jan pali , li pana e mani Mewika pi nanmpa ale tawa jan pali .

nampa luka la , jan kama jo li jo e sitelen nanpa wan . jan pali li jo e sitelen nanpa tu li jo e mani . ale li pona .


jan pi wile jo : __________________
jan Mato

jan pali : __________________
jan Josantoki pi kalama pona suli
- jan Tomaso Lantopi

suno li kama la mi mute li pini e lape . mi mute li tawa sewi tan supa . mi mute li pilin musi tan sona tu ni : mi moli ala; ijo ale pi tenpo suno ni li sama ijo pi tenpo suno pini . tenpo suno wan la mi lukin e ma kepeken nasin pi lupa tomo li pilin sama ni . jan pona mi J li kama tawa tomo mi , li pana e kalama luka wawa lon selo pi lupa tomo .

ona li jan pi toki lili . tenpo mute la ona li pali e sitelen li lon poka jan ante ala . ni li musi tawa mi : ona li pilin wawa . mi len . mi tu li toki e ijo lili . ni li nasa tawa mi : pilin ona li ante tan ike pakala tawa pona sewi . mi ken sona pona e ni : ijo nasa anu ijo ike li kama tawa ona . tenpo lili li tawa . mi kute e ona . ona li toki e ni : ona li jo e toki nasa . ona li wile toki e toki ni tawa mi . ona li ken toki e ni kepeken nimi lili . taso ona li toki e nimi ni : toki mi li lukin nasa tawa sina la , o pini ala e mi !

mi wile sona e ni : seme li lon ? mi toki tawa ona : o toki .

ona li open e toki kepeken nimi ni : tenpo suli pini la mi pali mute e musi sewi . mi lukin e ijo lili ale , lon insa sitelen . mi kepeken e nasin ni la , mi kama sona e ni taso : mama sitelen li jo e ilo pali ale pi musi sewi la , ona li pali ike . jan li sona pona e toki la , ona li pali ike , kepeken toki ni . jan li sona lili e toki ante la , ona li ken pali e musi pona en suli , kepeken toki ante ni . o wile ala toki e ni : mi kama sona e sona ni kepeken nasin ike seme ? taso , sona mi li pona . ni li lon : jan li sona ala e nimi ale la , jan li kepeken e nasin toki sin , e sitelen ante . sina ken pilin e ni : musi kama li pona mute . mama musi li ken weka e toki moli kepeken nasin ni : ona li weka e nimi ike li weka e toki sama toki pi tenpo pini . tenpo ni la , musi sewi li ken kama lon .

jan J li pilin pona . ona li pilin e ni : sona ona li pona . ona li pine e toki li pini lili e oko ona . ona li weka e pilin ike ona . taso ona li lukin e ni : mi sona ala e toki ona . ona li pana e a , li toki wawa e nimi ni :

tenpo pini ni la , mi kama sona e jan sin . ona li , a , li jan akesi jaki ! mi ken ala kin nimi e ona kepeken nimi ante . tenpo kama la , sina kama sona e tan . ona li jan akesi jaki li lawa Inli pi tomo tawa telo . a ! jan sewi o , sina li weka ala e ike ni tan mi . tan ni li seme ? tenpo ala la mi ken pilin pona ! 
jan akesi ni en mi li moku lon tomo moku sama . ona li toki e pali ona kepeken kalama suli . tenpo ale la jan mute li sike e ona li kute . tenpo mute la ona li lon ma Asija li kama sona e toki ante mute tan ma ni . ona li sona e toki Pasi pi ma Ilan kin . sona ni li suli mute tawa ona . tenpo mute la ona li toki e kalama nasa wan anu tu tawa jan pali pi tomo moku . jan pali li open en pine wawa e oko ona , li sona ala e toki pi jan lawa Inli . jan lawa li lukin musi li toke e nimi ni : a ! mi wile e telo nasa ! anu a ! mi wile moku e wan soweli seli . sina o sona e ni : mi pilin ike mute tawa jan ni . taso tenpo suno wan ike la mi en ona li toki . ona li toki e ni : mi ken pana e sona pi toki Pasi tawa sina . ni li ken kama lon : mi sona lili e toki Pasi la mi ken pali e musi suli kepeken toki ni . tan ni la mi wile kama jo e sona pi toki Pasi . tenpo ni la sina sona e wile mi : mi wile e sona pi toki Pasi . taso mi wile ala e sona ale pi toki Pasi . 
tan tenpo ni la jan Inli li pana e sona pi toki Pasi tawa mi . ona li pilin e ni : jan li wile kama sona e toki sin la , nasin pona nanpa wan li ni : jan li toki mute taso . tan ni la mi jo ala e toki awen pi toki Pasi . mi tu li tawa lon nasin li toki kepeken toki Pasi taso . mi anu ona li pilin wawa ala la mi tu li tawa tomo moku . ona li sitelen mute e linja sike lili pi toki Pasi . tenpo pi sike suno wan la , mi pali lon nasin ni . tenpo mute la jan lawa Inli li toki e ni : ona li pana e sona mute tawa mi . sona mi li pona li suli . tenpo pi sike suno li pini la , ona li toki e ni : mi weka. ken la ona li tawa ma Sukosi . ona li lon ma seme ? Mi sona ala . taso mi wile e ni : ona li kama lon ike .

jan pona mi li pini . ona li wile lawa e pilin ona . oko en uta ona li jo e lukin pi pilin pakala . ona li lawa e pilin ona kepeken pali mute li kama pona li toki :

jan akesi li weka . taso tenpo pini ni la mi ken toki lili kepeken toki Pasi li ken pali e sitelen kepeken toki Pasi . mi pali mute . mi kama jo e nasin ni : o sitelen kepeken toki Pasi taso . o sitelen taso e musi sewi , tan pilin insa mi . mi mama e toki pi kalama pona a ! tenpo suli la , mi sitelen , kepeken toki Pasi . ni taso li pona : mi sitelen lili , kepeken tenpo suli . mi pali e toki musi tu wan taso . tenpo kama la sina ken lukin e ona . sina ken lukin e sitelen Pasi mi .

ona li pali kepeken toki Pasi . sona pi pali ni li ike tawa ona . taso mi ken ala sona e ni : tan li seme ?

sitelen Pasi mi . tenpo sin la , ona li toki e toki ni . taso tenpo ni la , sina ken sona e ni : toki Pasi pi jan akesi li toki ike kin ! tenpo mun pini la mi wile lukin e pali pi jan pi toki musi Pasi . mi lukin e sitelen ale mi pi kama sona pi toki Pasi . mi pilin e ni : mi ken kin sona e toki musi Pasi . mi kama jo e toki awen pi jan Pasi wan kepeken pali mute . toki awen li kama , lon poki pona . mi pilin wawa . mi tawa wawa tomo mi . mi suno e ilo suno . mi anpa e mi tawa supa , li seli e kasi kon . mi kama jo e toki awen tan poki . mi open e toki awen .

nanpa wan la , mi pilin e ni : mi kama jo e toki awen ike . sitelen ni li lukin sama ala sitelen pi jan Inli . taso tenpo ni la mi sona e ni : toki awen ni li toki awen Pasi kin . nanpa tu la , mi pilin e ni : ken la , mi kama sona e toki Pasi . taso jan akesi li kepeken e sitelen ante . mi kepeken e ijo ante mute : mi lukin tawa lipu Pasi mute , tawa toki awen mute pi jan pi sona toki Pasi . taso , nanpa pini nanpa pini tenpo ni la jan J li pana e telo oko , mi kama sona e pakala ni : jan akesi li pana ala e sona pi toki Pasi tawa mi ! ken la mi kama sona e toki ante : toki Jakuto anu toki Awinu anu toki Kojekoje . mi toki tawa jan lawa pi sona toki . ala . ala . toki ni li lon ala ! tenpo ale la toki ni li lon ala ! pini la , mi pana e sitelen toki , tawa jan lawa Inli pi tomo tawa telo . tenpo pimeja pini la mi kama jo e sitelen ona . 

jan J li pana e lipu tawa mi li anpa e lawa ona . mi lukin e sitelen ni : 

jan suli o ,
mi kama jo e sitelen sina . nanpa wan la , sina pana e wan toki kepeken toki nasa musi . mi sona e toki pi ma mute . taso tenpo ala la mi lukin e toki sama toki sina . mi pilin e ni : toki ni li tan wawa nasa pi lawa sina . sitelen nasa ni li lukin sama lili toki Alapi anu toki Po . taso ona li sitelen ni ala .
nanpa tu la , sina toki e ni : mi pana e sona pi toki Pasi tawa sina . tenpo pini suli la mi kama sona e toki Pasi . ken la ike lili wan anu tu li kama lon sona mi pi toki Pasi . taso o pilin ike ala tan ni . sina ken pona e ike ni kepeken pali lili .
tenpo kama la mi wile lukin e sitelen sina sin . mi wile e ni : pona li kama tawa sina

tenpo ni la mi ken sona e ale , " jan J li lawa e pilin ona . " mi ken ala
pilin e ni : jan lawa Inli li wile e musi ike . mi pilin e ni : ona li pana
e sona kepeken toki Pasi , tawa mi . taso toki ni li toki Pasi ona , li toki
Pasi pi ona taso . toki ni li sama ala toki Pasi . ale li ante . mi pilin e
ni : sona pi jan lawa akesi li ante , sama kon tawa . tenpo pini suli la ,
ona li kute e toki Pasi , li lukin e sitelen Pasi . ona li pana e kalama
sama , li sitelen e linja sama . taso ona li kepeken ala e toki Pasi . tenpo
li tawa la , sona ona li kama ante . ona li lukin e sitelen mi la ona li
lukin e toki ona pi tenpo pini li ken sona ala e toki ni . toki ni li toki
sin tawa ona . "

kalama toki pi jan J li kama anpa . taso pilin ona li ante . ona li toki
utala " jan akesi li weka e sona ale pi toki ni ! sina wile sona e ni :
seme li lon ? tenpo ni la o sona ! " jan J li pini , li lawa e kon ona . "
taso ike suli li ni : toki ni , toki pi nimi ala , li pona kin . mi olin
suli e toki ni . "

tenpo ni la , jan J li pini kin . ona li lawa e pilin ona la , mi open e
toki mi . " ijo ni li ike . sina pali mute li kama jo e ala . taso ken la
ike ni li suli ala . " taso jan J li pilin sama ala . " sina ken sona ala
sona e ike ni ? sina ken pilin seme tan musi suli mi ? mi pali e musi suli
tu wan . mi pana e pilin pona ale mi , tawa toki musi ni . musi suli ni li
seme ? musi ni li kepeken e toki pi lon ala . ni li sama ni : musi suli li
kepeken e toki ala . " mi kama sona e pilin ona . mi toki e ni : " a . ni
li ijo pi lukin ike . " ona li kalama : " sina toki ala toki e ni : ijo pi
lukin ike ?...taso ... "
tenpo suno ni li lon tenpo pini pona . tenpo pimeja mute la , mi tu li lon esun moku . mi tu li lukin e sitelen suli e musi suli . mi toki pi ijo suli li jo ala e mani tawa moku pini mi .mi lon lipu sin pi toki pona li lon tomo toki sin li pilin pona mute . sona toki sin pi toki pona li kama . ni li pona mute kin . taso sona sin pi nimi pi nanpa suli li pona lili tawa mi tan ni : mi pilin pona la ona li sona pona ala . nimi " mute " li sama nanpa luka luka luka luka tan seme ? nimi " ale " li ken nanpa suli lili lon tenpo ni , taso nanpa ante li ken suli mute kin : nanpa " ale " li nanpa ale ala kin ! ona li ike ala ike ?

tenpo ni la mi toki e ni : toki luka tu li mute pi toki tu tu tu wan anu toki luka wan en toki luka ante ? ona li ken toki e ijo suli tu ni lon toki Inli : seven languages anu two sign languages . tenpo mute la ona li ken ala ike . taso tenpo lili la ona li ken ike mute . jan li toki e nimi " luka " la jan ante pi sitelen toki ala li ken ala ken sona e nimi " nimi luka "? tenpo ni la nimi " luka " li sama nimi nanpa ale . taso mi sona ala e ni : ona li pona ala pona ? mi pilin e ni : ona li ike mute . toki !  
nimi mi jan Nasakan . mi meli suli lili . mi kama tan ma lili Ojajo lon ma Mewika . 
tenpo sike wan la mi sona e toki pona . taso mi sona sin e ona tan ni : mi sona weka e toki pona . mi pilin e ni : mi toki e toki pona lon kulupu toki ni la mi sona mute e ona . mi kama sona kin e toki Epelanto . taso ona li sin mute tawa mi . 
mi sitelen e sitelen tan ni : ona li pona mute tawa mi . soweli li pona tawa mi . kon suli li wawa
sina pilin wawa
sina ken tawa e sewi
kon suli li wawa
sina wawa ( e ) mi la
mi pilin e pilin pona
kon suli li wawa
wawa nasa sina
li pana pona e mi
kon suli li wawa
ala li sama ( e ) sina
sina li suno sewi
o ken ala e ni :
pilin ike sina
li weka e suno sina
mi musi e sina
mi sona e sina
tan ni : mi sona e kalamatoki sona	 	

nasin ale
nasin pona li mute .
ante li kama .
mi pona e ale mi , la mi pona e mi .

ike li kama .
ale li jo e tenpo .
ale li pona .
nasin ante li pona tawa jan ante .
sina pana e ike , la sina kama jo e ike .
suno li lon poka pimeja .

kili li tawa anpa poka kasi .
pali pona li lawa tawa lon .
tenpo li tawa la sona li kama .
pini li pona la ale li pona .
waso li ken ala lukin la ona li kin ken jo e kili .

jan
o olin e jan poka .
jan li suli mute . mani li suli lili .
jan lili li sona ala e ike .
utala li ike .
mi weka e ike jan , la mi weka e ike mi .

meli en mije
lupa meli li mama ale .
palisa li lawa e mije .
meli li nasa e mije .
olin suli li awen .
mije wan la nimi wan . meli wanla nimi awen .

sona
sin en ante li sin e lawa li pana e sona .
jan sona li jan nasa .	 	
weka lili li pona tawa lawa .	
wile sona li mute e sona .	

pali
o sona ala . o pali .
pali li pana e sona .
o sona e sina !

toki
toki li pona .
toki pona li toki pona .

ike	 	
nasin mani li ike .	 
jo ijo li ike e jan .	
jan utala ali li nasa	

ma	
o pana e pona tawa ma .	

sijelo	
telo li pona .
lape li pona .
wawa li lon insa .
pilin pona li pana e sijelo pona .
tenpo li sijelo e sijelo ike ale .
pilin ike
mi lon pimeja .
waso ike li tawa sike lon lawa mi .
pipi jaki li moku lili e noka mi .
mi wile e pini .


wan taso
ijo li moku e mi .
mi wile pakala .
pimeja li tawa insa kon mi .
jan ala li ken sona e pilin ike mi .
toki musi o , sina jan pona mi wan taso . 
telo pimeja ni li telo loje mi , li ale mi .
tenpo ale la pimeja li lon . jan Walasi Lapila
mama sona Walasi Lapila pi kulupu Mima li toki e ni :
" kulupu Kanata li utala e kon pi mi mute e ken mi . taso mi lon kin . ni li lawa tawa wile lon pi kulupu mi . mi wile pali lon kulupu Kanata lon tenpo kama . taso mi pali e ona lon nasin pona tawa kulupu mi taso . "

jan Sosi Ewasimu
jan lawa Sosi Ewasimu pi kulupu Tene li toki e ni :
" jan ale o sona e tenpo pini pi kulupu mi . mi wile pana pona e sona ni : ijo seme li kama lon tenpo pini ? tan ni la mi mute li ken sona pona lon tenpo kama . tenpo pini li jo e kama ike mute . mi ken ala ante e ni . taso mi pali e seme lon tenpo kama a ? " 

soweli pi uta waso
jan Mika

soweli pi uta waso li lon ma Oselija . sijelo ona li jo e linja mute sama sijelo soweli . uta ona li sama uta waso . lipu monsi ona li sama lili lipu monsi kala . ni li nasa .

ona li pali e lupa lon poka pi telo tawa . ni li tomo ona . soweli pi uta waso li tawa wawa lon ma li tawa wawa lon telo . tenpo suli la ona li tawa lon sewi pi ko pi anpa telo li kama jo e kala . ona li moku e kala lili e kala pipi e kala akesi .

ona li kama mama la ona li pana e sike mama . soweli lili li kama tan sike mama ni . soweli pi uta waso li pana e sike mama sama waso anu akesi . taso ona li soweli tan ni : ona li pana e telo mama . taso ona li jo ala e nena mama . a ! ni li nasa kin . ona li pana e telo mama tan sinpin ona .

jan li wile pana e ike tawa soweli pi uta waso la soweli ni li pilin e ni :
" o pana e ike ala tawa mi ! sina pana e ike la mi utala e sina kepeken
palisa pi telo ike ! " . ni li lon kin . soweli ni li jo e palisa pi telo ike lon noka ona . ona li utala e jan la jan ni li pilin ike mute mute . tenpo ni la ala li ken pana e pona tawa jan ni . tan ni la o pana e ike ala tawa soweli pi uta waso . 

waso soweli
jan Mika

waso soweli li lon ma mute . ona li lukin ante waso ali . ona li lukin sama soweli lili pi ijo walo uta suli . taso ona li waso tan ni : ona li tawa kon kepeken luka waso . luka waso ni li ante luka pi waso ante . ona li jo e palisa luka e lipu poka ona . palisa luka wan taso li poka lipu ala . luka pi waso soweli en palisa luka ona li linja mute tan ni : waso ni li wile tawa kon pona .

tenpo pimeja la waso soweli li lape ala li kama jo e moku . waso ni li jo e nena kute suli . tan ni la ona li kute pi pona mute mute . jan li lukin e ijo la waso soweli li kute e ijo ni . ni li lon tan ni : waso ni li mu pi kalama ala li kute e kalama sin pi mu ona . jan sona pi mute lili li toki e ni : waso ni li ken kute e kule . ni li nasa mute . taso waso soweli li pilin e ni : kute pona li nasa ala . tenpo pimeja la jan en soweli li ken ala lukin pona . taso waso soweli li ken kute pona lon pimeja tan ni : kute li kepeken e kalama li kepeken e suno ala .

jan mute li toki e ni : waso soweli ali li moku e telo loje jan . ni li lon ala . waso ni pi mute lili li moku e telo loje . waso ni ante li moku e pipi e kili . jan li kama sona e ni la ona li pilin pona tawa waso ni li toki e ni : waso soweli li pona li moku e pipi ike . ni li lon kin . ona li ken ala moku e pipi tu taso : pipi kule en pipi pi moli luka . pipi kule li kute pona e mu pi waso soweli li weka wawa . pipi pi moli luka li lukin e waso soweli la ona li tawa anpa wawa . waso soweli ken tawa anpa pi wawa lili taso . pipi tu ni li pona . waso li ken ala moku e pipi pona la ona li moku e pipi ike . pipi ike ni li moku e moku jan li mu ike tawa jan .

waso ni li mama pona li pona tawa kulupu mama ona li pona tawa kulupu pona ona . ona li pilin e ni : " tenpo ni la mi jo e moku mute . taso ni li ken lon : tenpo kama la mi jo e moku ala . mi pana e moku tawa waso ante la ni li lon : mi jo e moku ala la waso ante li pana e moku tawa mi " . ni li pona mute . jan ali li pali sama ni la lon li pona mute . 

toki suli pi pilin pona

pilin pona o , sewi o ,
sina sewi pona kin .
mi mute li seli mute
li tawa tomo sina .
pona sina li wan e a-
li pi tu tan utala .
jan ali li kama sama
tan luka waso sina .

jan ali o kama sama !
o pana e luka kin !
kon sewi pi mun lili la
mama sewi li tomo .


jan pi kama jo e jan po-
na pi jan sama ona
en jan pi kama olin kin
li pana e kon pona .
jan sama pi jan ante wan
li pilin pona mute .
jan pi jo e sama ala
o pilin ike ala .

jan ali o kama sama !
o pona tawa olin !
pilin ni li tawa e jan
tawa mama sewi kin !

lon ali li pilin pona
sama moku e telo .
jan pona anu jan ike
li wile e ona kin .
ona li pana e pona
e jan pona tawa jan
e pipi sin tawa pipi .
ali li sona e ni .
o pilin e ike ala !
o pilin e wawa ni !
o lukin e kon sewi pi
tomo pi mama sewi .

pilin pona li moku pi
tenpo en lon ali kin .
pilin pona li pana e
wawa tawa ma ali !
ona li suli e kasi .
ona li suno seli .
ona li tawa e ijo
pi pini pi ali kin .
mi mute li pilin pona
sama mun lili mute .
o tawa lon nasin pona .
tan ni kin la o kute !

pilin pona li lukin tan
sona ona e jan kin .
pilin ni li tawa e jan
tawa nena pi sona .
lipu kule ona li ta-
wa lon nena suli ni .
jan moli li sona e ni :
sewi li poka ona .
jan ali o weka e i-
ke o pona e ali .
kon sewi pi mun lili la
mama sewi li pona .

jan ma ken ala esun ta-
wa jan sewi . tan ni kin
la o pali sama ona ,
o tawa lon nasin ni !
o pana e ike ala
tawa jan ike sina .
ni li lon la jan li pana
e telo oko ala .

o wile ala e mani !
ali o kama sama !
kon sewi pi mun lili la
mama li wile e ni .

pilin pona li sama te-
lo nasa jelo pona .
jan pi moku e jan ante
li moku e pilin ni .
jan ali o kama tawa
moku e telo pona !
ona li tawa kon sewi
tawa tomo sewi kin .
o lukin e kon sewi pi
tomo pi mama sewi .
o moku e telo pona
anpa tomo sewi ni !

wawa pilin tawa jan pi
pilin ike li pona !
jan li toki la jan li pa-
li e ni . ni li pona .
jan pona o , jan ike o ,
o kute e sona ni !
kasi pona tan pona ni .
o pini e ike jan !
jan ali o kama poka !
o pali e ijo pi
toki pona pi mi mute .
mama li lukin e ni .

jan ike li pana ala
e ike tawa sina .
sina moli kin la pilin
pona li poka sina .
jan moli o tawa sewi !
o moku e telo po-
na . o pona e ike jan .
ike li ijo tenpo .
pona tawa kon jan sina !
lape pona moli kin !
jan , o pilin ike ala .
mama sewi li pilin . 

pipi pi moli luka
jan Mika

pipi pi moli luka li suli li wawa . ona li lon ma mute li lon ma seli li lon ma pi seli ala . jan mute li pilin ike tawa ona . taso ona li nasa pona .

pipi pi moli luka li jo e noka tu tu . tan ni la ona li anpa ala li ken tawa pi wawa mute . ona li jo e luka tu sama jan . taso luka ona li linja li jo ala e palisa luka li jo e kulupu linja utala . tan ni la ni li lon : pipi ni li luka e pipi ante la pipi ante ni li ken ala weka . pipi pi luka moli li jo e lipu pipi tu kin . jan mute li sona ala e ni : pipi ni li ken tawa kon pi pona mute .

pipi pi moli luka li lukin sama ni : ona li toki tawa jan sewi . tan ni la jan mute li nimi e ona kepeken nimi " pipi pi nasin sewi " . taso ona li toki ala tawa jan sewi . ona li lukin sama ni tan ni : luka ona li poka sinpin ona la ona li ken tawa pi wawa mute e luka ona .

pipi ni li nasa kin . jan mute li toki e ni : pipi ni li wile e ni : pipi ni meli taso li lon tan ni : tenpo mute la pipi ni meli li moku e mije ona . taso jan mute ala li sona e ni : moku li lon la pipi meli li moku ala e mije ona . tenpo unpa li pini ala la pipi meli li moku ala e mije ona . mije li pona unpa la meli li moku ala e mije ni . tan ni la ni kin li lon : pipi ni li wile e ni : mije ike li lon ala . mi mute ken toki e ni : mije li pona la meli li pilin e ni : " mi wile moku . tenpo unpa li pini . taso mije ni li pona mute . mi wile ala moku e mije pona tan ni : tenpo unpa sin li open la ni li ken lon : mije ni li kama tawa mi kin ! " . kala akesi kiwen pi nimi Limulu li lon telo suli . tan ni la jan pi toki pona li nimi e ona kepeken nimi " kala " . taso ona li sama akesi li sama pipi suli . ona li suli sama luka jan .

selo monsi ona li kiwen li sike . ona li jo e oko tu lon poka ona , e oko tu lon sinpin ona , e oko mute lon monsi ona . oko ni ali li jo e wan lukin mute mute . tan ni la kala akesi ni li lukin pona mute . ona li lon anpa pi telo suli la ona li lukin pona e ali . ona li lukin pona lon pimeja .

kala akesi kiwen li jo e noka mute . ona li kama jo e kala lili kepeken noka sinpin tu li moku e ona . ona li tawa kepeken noka ante . ona li ken tawa lon telo li ken tawa lon ma . ona li jo kin e palisa monsi . ona li anpa lon monsi ona la ona li ken ala tawa kepeken noka . tenpo ni la ona li ken tawa sike e ona , tan monsi tawa noka ona , kepeken palisa ni . ni li pona tawa ona .

kala meli li wile kama mama la ona li pana e sike mama . taso kala ante mute li lon telo suli li wile moku e sike mama . tan ni la kala akesi li kama tawa selo pi telo suli . ona li tawa ma li pana e sike mama lon ma . tenpo li kama . kala lili li open e sike li tawa telo suli . kala lili sin li lili sama wan pi ko pi kiwen lili .

telo loje li lon insa pi sijelo jan . soweli ali en waso ali li jo e telo loje lon insa ona . kala akesi kiwen li jo kin e telo lon insa pi sijelo ona . taso telo ni li laso . ona li nasa mute tan ni kin :

ijo lili lili ike li lon . jan li ken ala lukin e ona kepeken oko taso . jan li ken lukin e ona kepeken taso ilo oko . ijo lili ni li ken tawa lon insa pi telo loje jan . ona li ken tawa lon insa pi telo loje soweli . ni li lon la jan anu soweli li pilin seli ike . ken la ona li kama moli . taso pona la telo laso pi kala akesi kiwen li moli e ijo lili ni . jan li kama jo e telo pi kala ni li ken pana e pona tawa jan mute . tan ni la kulupu lawa pi ma Mewika li toki e wile ni : " jan o moli ala e kala ni ! " . ni li pona . 

jan Kikamesi . utala pi jan Kuwawa
jan Kikamesi li jan lawa pi ma tomo Uluku . jan Enkitu li kama tan ma nena . jan Enkitu li jan pona tawa jan Kikamesi . ona li jan sama . ona li wawa mute .

wile wawa
jan Enkitu li toki ala . ona li pilin ike li pana e telo oko . jan Kikamesi li lukin e ona li toki e ni : " jan sama o , sina pilin ike tan seme ? " . jan Enkitu li open e uta ona li toki e ni : " luka mi li kama wawa ala . wawa mi li kama lili " . jan Kikamesi li toki tawa ona li toki e ni : " o tawa ! mi tu o tawa nena pi kasi suli . nena ni li weka tan ni . ona li lon tawa nasin pi anpa suno . kasi suli mute li lon ma ni . palisa pi kasi ni li sewi li kiwen . kasi suli sama li lon ala ma mi . taso jan Kuwawa li lon nena pi kasi suli . jan li kama tawa kasi suli ni li wile pakala e ona li wile kama jo e ona la jan Kuwawa li utala e ona li moli e ona . jan Kuwawa li ike li wawa mute . mi wile e ni : jan ike li lon ala ma . o tawa sewi nena ! sina en mi li utala e ona , li anpa e ona , li moli e ona ! " .

wile pi nimi suli
jan Enkitu li toki e ni : " jan sama o , jan sewi li wile e ni : jan Kuwawa li lon ma kasi ni . jan sewi Enli li wile e ni : jan Kuwawa li moli e jan . soweli li tawa lon ma kasi la jan Kuwawa li ken kute e kalama lili weka . jan seme li ken kama tawa ma kasi ni ? kalama uta pi jan Kuwawa li sama kalama pi telo suli wawa . uta ona li sama seli . kon pi uta ona li sama moli . sina wile utala e jan ni tan seme ? mi tu li wawa sama ala jan ni . mi ken ala anpa e ona " .

jan Kikamesi li toki tawa jan Enkitu li toki e ni : " jan pona mi o , jan
seme li ken tawa sewi kon sewi ? jan sewi taso li moli ala . tenpo suno
mute pi jan ma li kama pini . jan li moli . jan li pali e ijo . taso ijo
ali ni li sama kon . tenpo ni la sina pilin ike tan ni : sina ken moli .
wawa sina li lon seme ? pona . mi lawa e sina . tenpo pi tawa mi li kama la
sina toki e ni tawa mi : " o tawa , o pilin ike ala ! " . jan ike ni li
anpa e mi li moli e mi la jan mute li toki e ni : " jan Kikamesi li utala e
jan wawa Kuwawa li kama anpa li kama moli " . tenpo kama la jan lili mi li
toki e ni : " jan Kikamesi li utala e jan wawa Kuwawa . " tenpo mute kama
la jan li toki e ni : " jan Kikamesi li utala e jan wawa Kuwawa lon nena pi
kasi suli li kama moli lon utala ni " . nimi mi li kama suli " .

kulupu pi jan sona
jan Kikamesi en jan Enkitu li tawa supa pi ma tomo . jan lawa Kikamesi li toki e ni : " jan ali o kute ! mi wile kama tawa jan wawa Kuwawa li moli e ona . jan li jo ala e mama li jo ala e meli la mi wile e ni : jan ni tawa poka mi " . jan mute li kulupu poka ona . jan Kikamesi en jan Enkitu li tawa jan pali pi ilo utala . ona li pali e ilo suli pi kasi suli e ilo palisa utala suli li pana e ilo ni tawa ona .

jan Kikamesi li kama tawa kulupu pi jan sona pi ma tomo Uluku li toki e ni : " mi wile kama tawa jan Kuwawa li utala e ona li moli e ona . nimi mi li kama suli . nimi pi jan tan ma tomo Uluku li kama suli " . jan sona li toki tawa jan Kikamesi li toki e ni : " jan lawa o ! sina wile utala e jan ike ni tan seme ? pilin sina li suli li wawa sama pilin pi jan lili . taso sona sina li suli ala . jan Kuwawa li ike lukin li wawa mute . kalama uta pi jan Kuwawa li sama kalama pi telo suli wawa . uta ona li sama seli . kon pi uta ona li sama moli . sina ken ala anpa e ona . wile sina li pona ala " .

jan Kikamesi li toki tawa jan Enkitu li toki e ni : " jan pona mi o ! jan ni li toki e nimi Kuwawa taso la ona li pilin ike kin " . ona li toki e ni : " jan sona pi ma tomo Uluku o ! mi jan lawa . jan Enkitu li tawa poka mi . ona li kama tan ma nena li suli li wawa . mi tu li ken anpa e jan wawa Kuwawa lon nena pi kasi suli " .

jan sona li toki tawa jan Kikamesi li toki e ni : " o tawa ! jan sewi sina li pana e pona tawa sina ! " .

jan sewi Utu
jan Kikamesi li tawa tomo pi jan sewi Utu . ona li moli e soweli lili li sewi e luka ona . ona li toki e ni : " jan sewi Utu o ! mi wile kama tawa jan Kuwawa li utala e ona . mi wile e ni : nimi mi li kama suli . sina sona li pona . o pana e pona tawa mi ! o kama e ni : mi anpa e jan wawa ni li jo e sijelo pona li tawa ma tomo Uluku " . taso jan sewi li toki ala .

jan Kikamesi li pana e telo oko . ona li toki e ni : " jan sewi Utu o ! mi moli e jan Kuwawa la mi toki mute e pona sina li pali e sitelen sina kiwen " . telo oko pi jan Kikamesi li pona tawa jan sewi Utu . ona li toki tawa jan Kikamesi li toki e ni : " jan Kikamesi o pilin pona . mi lawa e kon tawa . mi jo e kon tawa seli . mi jo e kon tawa lete . mi jo e kon tawa telo . mi jo e kon tawa pi ko kiwen lili . mi jo e kon tawa tan ma lete . mi jo e kon tawa tan ma seli . o tawa nena pi kasi suli ! o utala e ike " . jan sewi Utu li kulupu e kon tawa mute lon insa lupa pi nena kiwen .

jan sewi Nintu
jan Kikamesi li toki tawa jan Enkitu li toki e ni : " jan pona o kama poka mi . o tawa tomo suli pi mama sewi mi " . jan Kikamesi li lawa e jan Enkitu tawa tomo pi jan sewi Nintu . ona li kama lon insa tomo li toki e ni : " mama o , mi wile kama tawa jan Kuwawa ike li moli e ona . o toki pona e mi tawa jan sewi Utu ! " . jan sewi Nintu li telo e sijelo ona li len e len pona lukin . ona li pana e linja sike tawa anpa lawa ona . jan Nintu li tawa tomo sewi pi jan sewi Utu li sewi e luka li toki e ni : " jan sewi Utu o ! sina li pilin ike tawa ike ali . jan lili mi li wile anpa e ike . jan Kikamesi li wile anpa e jan wawa Kuwawa . o pana e pona tawa jan lili mi " .

jan sewi Nintu li toki tawa jan Enkitu li toki e ni : " sina jan pona pi jan Kikamesi . sina jan sama pi jan lili mi . jan Enkitu o , sina jan lili mi " . ona li toki e nimi ni : " jan lili mi o tawa poka jan Kikamesi ! o pana e pona tawa ona . o utala e ike ali poka ona " . jan sewi Nintu li toki e nimi pona wawa li pana e linja sike pi anpa lawa tawa jan Enkitu .

nasin tawa pi ma pi kasi suli
ona li kama tawa . jan Kikamesi li lawa . ona li jo e ilo suli pi kasi suli e ilo utala palisa suli . jan Enkitu li tawa lon monsi pi jan Kikamesi . ona kin li jo e ilo pi kasi suli e ilo utala palisa . kulupu pi jan mute li tawa lon monsi jan Enkitu li jo e ilo pi kasi suli . ona li tawa nasin tawa pi nena pi kasi suli .

tenpo suno la ona li tawa . ona li tawa weka mute tan ma tomo Uluku . tenpo pimeja li kama la ona li pali e lupa pi telo pona . tenpo suno sin la ona li weka e telo pona lili tawa jan sewi Utu . jan sewi li lukin e ona li pilin pona . tenpo suno sin la ona li tawa nasin pi nena pi kasi suli li tawa weka mute mute tan ma tomo . tenpo pimeja sin la ona li pali e lupa pi telo pona li weka e telo pona lili tawa jan sewi .

lape pi jan Kikamesi
ona li tawa nena suli loje walo . jan Kikamesi li weka e ko pan pona tawa ma li toki e ni : " nena o pana e lape pona tawa mi ! " . tenpo pimeja li kama . jan Kikamesi en jan Enkitu li anpa . ona tu li pilin e luka pi jan sama li lape . jan Kikamesi li pini wawa e lape ona li toki e ni : " jan Enkitu o , sina toki ala toki tawa mi ? sina pilin ala pilin e mi ? lape mi li pini tan seme ? mi lape li lukin e ni : mi utala e soweli wawa . ona li tawa wawa e noka ona li tawa e ko kiwen . tan ni la kon li pimeja . luka mi li wawa ala . mi ken ala anpa e ona . jan ante li tawa mi li pana e telo tawa mi . ona li pona " .

jan Enkitu li toki e ni : " jan pona mi o , lukin lape sina li pona . jan Kuwawa li nasa lukin li wawa lukin . taso ona li sama ala soweli wawa ni . soweli wawa pi lape sina li jan sewi Utu . tenpo utala la ona li pana e pona tawa mi tu . mama sina kin li pana e telo tawa sina . ona li jan lawa Lukapanta " .

ma pi kasi suli
tenpo suno li kama . ona li tawa sewi nena li kama tawa poka pi ma pi kasi suli . ona li awen li toki ala . ona lukin taso e kasi suli mute . ona li lukin e ni : kasi suli li sewi mute . nasin pona li lon insa pi ma pi kasi suli . tenpo mute la jan Kuwawa li tawa lon nasin ni . noka ona li pali e nasin ni . seli suno li ken ala kama tawa insa pi ma kasi tan ni : kasi ni li suli mute . pimeja ni li lete li pona .

ona li tawa lon insa pi ma pi kasi suli . jan Kikamesi li lukin li toki e ni : " ni li kasi suli pona " . ona li kama jo e ilo li anpa e kasi suli . jan Enkitu li weka e palisa tan kasi suli ni .

wawa sewi
jan Kuwawa li kute e kalama li pilin ike wawa . ona li toki wawa e ni : " jan seme li kama tawa ma mi li pakala e kasi suli mi ? " . jan Kuwawa li pana e wawa sewi tawa kalama ni . wawa sewi ni li sama kon li sama suno . ona li tawa sama ilo moli linja . jan Kikamesi li kama anpa li lape . jan Enkitu li lape . jan ante tan ma tomo Uluku li lape sama soweli pona lili .

jan Enkitu li pini e lape . kalama ala li lon . ona li pilin e jan Kikamesi kepeken luka ona . jan Kikamesi li tawa ala . jan Enkitu li toki wawa e ni : " jan Kikamesi o ! jan sama o ! tenpo pi suli seme la sina li lape kin ? " . jan Enkitu li tawa wawa e ona li toki wawa tawa ona .

jan Kikamesi li open e oko ona li tawa sewi . ona li toki e ni : " ike a ! jan ni li jan ma anu jan sewi ? " . jan Enkitu li toki e ni : " jan Kuwawa li wawa mute . jan pona o tawa ala jan ni ! mi mute o tawa weka tan ma ni . o tawa ma tomo Uluku " . jan Kikamesi li toki tawa jan Enkitu li toki e ni : " mi wile lukin e jan ni , li utala e ona . o pilin pona . jan tu li ken ala moli . sina en mi li ken anpa e ona " .

utala li kama
jan sewi Utu li toki tawa jan Kikamesi li toki e ni : " o awen ala ! jan Kuwawa li len e wawa sewi wan taso . ona li jo e wawa sewi mute lon tomo ona . sina awen la ona li ken len e wawa sewi ali . o tawa ! " .

ona tu li tawa wawa tomo pi jan Kuwawa . jan Kuwawa li tawa ona . jan Kikamesi li toki wawa e ni : " mi jan Kikamesi li jan lawa pi ma tomo Uluku ! jan Kuwawa ike o kama moli ! " . ona li wile utala e jan Kuwawa kepeken ilo utala palisa . jan Enkitu li kama tawa utala kin poka ona . taso ona li ken ala utala e ona . jan Kuwawa li tawa wawa weka tan nasin pi ilo utala . kalama uta ona li sama kalama pi telo suli wawa . uta ona li sama seli . ona li utala la ma li pakala . nena suli li tawa . kon li kama pimeja . jan Kikamesi li pilin ike li pana e telo oko . ona li toki e ni : " a ! ona li wawa mute . mi ken anpa ala e ona . jan sewi Utu o ! o pana e pona tawa mi ! " .

kon tawa mute
jan sewi Utu li kute e toki pi jan Kikamesi . ona li weka e kon tawa mute tan insa lupa pi nena kiwen . kon tawa seli li utala e jan Kuwawa . kon tawa lete li utala e ona . kon tawa telo li utala e jan Kuwawa . kon tawa pi ko kiwen lili li utala e ona . kon tawa tan ma lete li utala e jan Kuwawa . kon tawa tan ma seli li utala e ona . kon tawa mute li utala e jan Kuwawa . ona li ken ala tawa . tenpo ni la jan Kikamesi en jan Enkitu li ken tawa ona li ken utala e ona kepeken ilo utala ona .

jan Kuwawa li awen . sinpin pi lawa ona li kama pona lukin . ona li toki e ni : " jan Kikamesi o kute e mi ! jan lawa wawa o moli ala e mi ! mi sona ala e mama mi . nena suli li mama mi . jan sewi Enli li wile e ni : jan li wile pakala e kasi suli ni la mi utala e ona li moli e ona . o pilin ike ala tawa mi ! mi wile e ni : sina jan lawa mi . mi anpa e kasi suli mi li pana e ona mute tawa sina . o moli ala e mi . o weka e mi " .

moli pi jan Kuwawa
jan Kikemesi li pini pilin e ike tawa jan Kuwawa . ona li toki tawa jan Enkitu li toki e ni : " jan li kama jo e waso lili la jan li wile weka e ona li wile e ni : ona li tawa mama ona . ni li pona ala pona ? " . jan Enkitu li toki e ni : " o kute ala e jan Kuwawa . ona li ike . o weka ala e ona . sina weka e ona la ona li pakala e nasin tawa ma tomo Uluku lon ma ni li utala e mi mute " . jan Kuwawa li toki e ni : " jan Enkitu o , toki sina li toki ike li toki utala . jan lawa sina li pana e moku tawa sina . tan ni taso la sina tawa lon monsi ona . tan ni la sina wile ala e ni : jan Kikamesi li jan lawa mi kin . jan anpa o ! o toki ala ! " .

jan Enkitu li pilin ike wawa . ona li utala wawa e jan Kuwawa kepeken ilo utala palisa li weka e lawa ona tan sijelo ona . jan Kuwawa li anpa lon ma . kasi suli mute li kalama sama pilin ike .

nimi suli
jan Kikamesi en jan Enkitu li anpa e kasi suli . jan Uluku li pali poka ona . jan Enkitu li toki e ni : " jan sewi Utu li pona mute . mi wile pali e sinpin suli pi lupa pi tomo ona . kasi suli ni li pona mute tawa pali ni " . ona mute li anpa e kasi suli mute .

jan sewi Enli li tawa ma pi kasi suli . ona li lukin li toki tawa ona tu li toki e ni : " sina moli e ona tan seme ?! " . ona li toki ike e ni : " seli li pakala e sinpin sina ! seli li moku e moku sina ! seli li moku e telo sina ! " . jan sewi Enli li kama jo e wawa sewi pi jan Kuwawa li tawa weka .

ona li kama jo e kasi suli mute li tawa tan nena pi kasi suli tawa telo tawa Pulatu . ona li wan e kasi suli mute li pali e supa tawa mute . ona li tawa lon supa ni li tawa e ona lon telo tawa kepeken palisa . nasin ni la ona li tawa lon telo . tenpo suno mute lili pini la ona li tawa ma tomo Uluku . jan mute li kulupu li toki e ni : " o lukin ! o pilin pona ! ona li jan utala pona kin ! " . nimi ona li suli . tan jan Eloto . jan pi ma seme li jan nanpa wan ?
toki pi tenpo pini tan jan Eloto

tenpo suli pini la jan Akito ali li pilin e ni : tenpo open la jan sewi li pali e jan Akito . jan pi ma ante li lon ala kin . tenpo ni pini la jan sewi li pali e jan ante . tan ni la jan Akito li jan nanpa wan .

taso jan Samesi li kama jan lawa pi ma Akito . ona li wile sona e ni : jan pi ma seme li jan nanpa wan kin ? jan li sona e ni tan seme ? ona li toki tawa jan sona mute . taso jan ala li sona e ni . tan ni la ona li toki e wile ona ni : " jan lili sin li ken toki ala . o kama jo e jan lili sin tu . o weka e ona tan mama ona . o pana e ona tawa jan pi lawa soweli mute . mi wile e ni : jan ala li toki e nimi lon poka jan lili ni . o anpa e jan lili ni li lon insa pi tomo lili . jan lawa soweli li pana e telo mama soweli tan soweli ona tawa jan lili li tawa weka " .

jan Samesi li kama e ni tan ni : jan lili sin li mu li ken ala toki . taso tenpo kama la ona li toki e nimi nanpa wan . jan Samesi li wile kute e nimi ni . ni li kama .

tenpo sike tu li kama . jan lawa soweli li toki ala tawa jan lili tu . ona li pana taso e telo walo tawa ona . tenpo suno wan la ona li open e lupa tomo li tawa lon insa ona . jan lili li tawa wawa tawa ona li tawa e luka ona tawa ona . ona li toki wawa e ni : " Peko ! " . taso jan lawa soweli li toki ala . tenpo li kama . tenpo mute la ona li tawa jan lili li kute e nimi ni . tan ni la ona li toki ni ali tawa jan lawa ona . jan lawa li toki e ni : " o pana e jan lili ni tawa mi " . ni li kama . jan Samesi li kama sona e ni li toki e wile ona : jan pi ma seme li kepeken e nimi " Peko "? ona li kama sona e ni : jan Pikija li nimi e pan kepeken nimi ni . tan ni la jan Akito li sona li toki e ni : jan Pikija li jan nanpa wan . jan Akito li jan nanpa tu . soweli en kili
soweli loje pimeja li lukin e kili lili mute .
kili li pimeja li pona lukin .
soweli li wile moku e ona .
taso kili li lon palisa sewi .
tan ni la soweli li tawa sewi wawa .
tenpo mute la ona li tawa sewi wawa .
taso ona li ken ala kama jo e kili .
ona li tawa weka li toki e ni :
  " kili ni li suwi ala . ona li ike moku " . pipi musi en pipi pali
pipi musi en pipi pali li lon ma sama .
tenpo seli ali la pipi pali li pali mute li pali e tomo .
ona li pali mute li kama jo e moku .
tenpo sama la pipi musi li musi li kalama musi .
tenpo lete li kama .
pipi musi li jo ala e tomo anu moku .
ona li tawa sinpin tomo pi pipi pali li toki e ni :
 " mi wile moku . o pana e moku tawa mi .
  mi pilin lete . o open e lupa . mi wile awen lon tomo sina " .
taso pipi pali li toki e ni :
 " tenpo seli ali la sina kalama musi .
  tenpo ni la o tawa musi ! " jan Eta sewi li jo e sike mute .
jan Kasa li jo e sike mute li lon tomo kiwen .
jan Ana li jo e sike mute li moli .
jan lawa pimeja li jo e sike wan
li lon ma Moto pimeja .
sike wan li lawa e ali . sike wan li lukin e ma ali .
sike wan li kama jo e ali li wan e ali kepeken ike
lon ma Moto pimeja .
meli anu mije ?
mama en jan lili ona li lon telo suli . jan lili li tawa mama li toki e ni :
ike a ! mama o ! jan lili li pakala e ijo musi mi !
mama li toki e ni :
ona li meli anu mije ?
jan lili li toki e ni :
mi sona ala tan ni : ona li len ala . waso pi noka laso
waso pi noka laso li lon kulupu ma Kalapako li lon ma Mewika . jan pi toki Elopa mute li nimi e ona kepeken nimi " waso nasa " anu " waso pi sona ala " . nimi ni li kama tan ni : tenpo pini suli la jan Epanja li tawa ma ni li lukin e waso ni . jan li wile alasa e ona li wile moku e ona . nasa la waso li tawa weka ala tan jan . tan ni la jan ni li pilin e ni : waso ni li nasa . taso waso ni li sona ala e jan li ken ala pilin e ni : jan li ken moli e ona .

waso pi noka laso li lon poka telo suli . ona li moku e kala . ona li alasa kepeken nasin ni : ona li tawa kon li sewi . tan ni la kala ken ala lukin e ona . waso li lukin e kala la ona li wan e luka lon poka ona li anpa wawa tawa telo li kama jo e kala .

oko pi waso ni li nasa pona . oko pi waso meli li pimeja . taso oko pi waso mije li jelo . sike lili pi oko ona li pimeja . waso ni li nasa tan ni kin : noka ona li laso . waso ante ali li jo e noka pi kule ante .

noka laso li suli tawa waso ni tan ni : mije li wile unpa la ona li tawa musi . ona li sewi e noka tan ni : meli li ken lukin pona e noka . noka laso li pona lukin tawa meli . noka li laso mute la mije li pona mute . meli li pilin e ni : " a ! noka pi laso mute ! mije ni li wawa mije kin ! ona li alasa pona . tenpo kama la ona li mama pona tawa waso lili mi " . meli pona
jan Pije

meli pona o a !
sina lape lon poka mi .
linja jelo sina li lon luka mi .

mi pilin e sijelo sina .
mi pilin e seli sina .
mi lukin e oko laso sina .
mi lukin e insa sina .

ike ! ike !
suno li kama .
sina wile tawa .
meli mi o , mi olin e sina !
sina pona mute !
meli mi o tawa pona .
o tawa pona . 

soweli suli li lape mute
soweli suli li lape mute .
soweli suli li lape mute .

mi pilin ike tan ni : ona li wawa li ike .
tan ni la mi tawa kalama ala .

ona li pini e lape la ona li moku e mi .
ona li pini e lape la ona li moku e mi !

tenpo suli la soweli li lape .
tenpo suli la soweli li kalama lape .
tenpo lili la soweli li kama jo e jan ! jan ali li kepeken e toki sama . jan li kama tan nasin pi kama suno li kama tawa ma Sinale li awen lon ni . jan li toki e ni : " o kama ! mi mute o pali e kiwen . o seli e ona . " jan mute li toki e ni : " o kama ! mi mute o pali e tomo mute e tomo palisa suli . sewi pi tomo palisa li lon sewi kon . nimi pi mi mute o kama suli ! mi wile ala e ni : mi mute li lon ma ante mute . " jan sewi Jawe li kama anpa li lukin e ma tomo e tomo palisa . jan sewi Jawe li toki e ni : " jan li lon ma wan li kepeken e toki sama li pali e tomo palisa . tenpo ni la ona li ken pali e ijo ike mute . mi wile tawa anpa li wile pakala e toki pi jan mute ni . mi wile e ni : jan li sona ala e toki pi jan ante . " jan sewi Jawe li kama e ni : jan li lon ma mute li ken ala pali e tomo . nimi pi ma tomo ni li Pape tan ni : jan sewi Jawe li pakala e toki pi jan ali . jan sewi Jawe li tawa e jan tawa ma mute tan ma tomo Pape . mi tawa weka
poemat aztecki ze zbioru Cantares Mexicanos

tenpo wan taso la mi ali kama lon ma ,
lawa pi jan Sisimeka o .
o pilin pona , o lon pona e kasi kule .
tenpo lili taso la mi lon ma .

ni li lon : mi tawa . ni li lon .
mi tawa weka . ni li lon kin .
ni li lon : mi tawa weka tan kasi kule en tan toki musi
en ma ni li lon : mi tawa . ni li lon kin .

mi tawa ma seme ? mi tawa weka tawa ma seme ?
ma ni la mi moli
anu mi lon sin ?
jan ala li kama moli lon ma seme ? ma ni li lon ala lon ?

ma taso la
kasi kule en toki musi pona li lon .
ona li mani ali mi li namako mi .
o pilin pona !

lawa pi jan Sisimeka o ,
mi tawa tomo pi jan lawa pi jan moli ,
tawa tomo pi jan sewi ,
tawa lawa pi pimeja en wawa suno .

mi tawa ma ni :
mama mama mi li tawa ma ni .
mi kama anpa tawa lupa suli .
jan ala li awen lon ma .

ma taso la
kasi kule en toki musi pona li lon .
ona li mani ali mi li namako mi .
o pilin pona ! ma Alansi
tenpo suli pini la jan Palato li lon ma tomo sina . ona li sitelen e toki ni :

jan Solon li sona mute . ona li toki tawa jan Kita . toki suli ni li nasa mute . jan Kita li mama mama pi jan Kita sin li toki e toki ni tawa ona . ona li toki e ni :

jan Solon li tawa ma Akito . ona li wile sona e ni : tenpo suli pini la seme li kama ? jan Elena ante li sona ala e ni . tan ni la jan Solon li toki tawa jan pi sona sewi pi Akito . jan sona li toki e ni :

" jan Solon o ! sina Elena li sama jan lili . sina sona ala e tenpo suli pini .

tenpo suli mute pini la ma Asina li suli . jan Asina li pona li sona . lawa ona li pona . pali ona li suli . ona li utala pona .

toki ni li sitelen lon lipu toki pi mi mute : jan wawa mute li utala li kama lawa e ma mute . ona li wile utala e jan Elopa ali e jan Asija ali li anpa e ona . ona li kama tan telo suli Alansi . tenpo ni la tomo tawa telo li ken tawa lon telo suli . ni tan ni : ma Alansi li lon lawa pi open pi telo suli . jan Elena li nimi e open ni kepeken nimi " palisa pi jan Elake " . ma Lipija en ma Elopa li suli . taso kulupu pi ma tu ni li suli sama ala ma Alansi . ma Alansi li suli mute . jan li ken tawa tan ma Alansi tawa kulupu pi ma lili mute lon telo . jan li ken tawa tan ma lili ni tawa ma suli . ma suli ni li sike e telo suli . telo ni li telo suli kin . jan li toki e ni : telo suli li lon insa pi open ni . taso ni li lon : telo ni li telo suli ala . telo ni ante li telo suli kin . ma suli ni li ma suli kin .

kulupu jan pi wawa mute li lon ma Alansi . jan lawa Alansi li lawa e ma ni e ma lili mute e ma mute pi ma suli . ona li lawa e ma mute pi ma Lipija . ona li lawa e ma mute pi ma Elopa . kulupu jan wawa ni li wile anpa e jan mute ante li wile lawa wawa e ma mi e ma sina e ma ante lon poka pi telo suli pi mi mute . jan Solon o , tenpo ni la jan Asina li lawa e kulupu jan ni ante tawa jan Alansi . kulupu ni li utala e jan Alansi . utala li kama . jan pi ma ante li ken ala utala mute . tan ni la jan Asina taso li utala e jan Alansi . tenpo ike li kama . taso utala sin li kama la jan Asina li anpa e jan Alansi . kulupu jan ali pi ma pi poka pi telo suli li lawa e ona taso li wile ala lawa e kulupu ante . utala li pini .

tenpo ni la tenpo suno wan ike li kama . tenpo pimeja wan pi ike mute li kama . ma li tawa . telo li tawa . jan utala Asina ali li tawa anpa ma . sama la ma Alansi li tawa anpa telo . ona li lon ala . tenpo ni pini la telo suli ni li pona ala tawa tomo tawa telo . ma Alansi li pakala la ko ike li lon telo ni . "

ni li toki pi ma Alansi . jan Kita li kute e toki ni tan jan Solon . nanpa taso pi nimi ona li suli . soweli pi poki sinpin
soweli pi poki sinpin li lon ma Oselija . ona li lon ma supa . ona li anpa e sinpin ona li kama jo e kasi kepeken uta . ona li sewi e sinpin ona li moku e kasi . kasi li pona tawa ona . taso jan li kama jo e soweli ni la ona li ken moku e kili .

luka ona li suli ala . taso noka ona li suli li wawa . ona li wile tawa mute la ona li kepeken e noka taso . monsi linja ona li suli li wawa . soweli pi poki sinpin li ken anpa lon monsi linja ona li utala kepeken noka wawa . jan li wile utala e ona la ona li ken utala e jan .

meli pi soweli ni li jo e poki lon sinpin ona . ni li nasa . soweli sin li kama lon tan mama la ona li lili sama pipi suli . ona li pilin e kon pi telo mama tan insa poki . tan ni la soweli lili li tawa poki . ona li moku lon insa poki li lape lon insa poki . mama li tawa lon ma la soweli lili li awen lon insa poki . soweli lili li tawa ala tan insa poki .

soweli lili li kama suli . tenpo mun tu li pini la soweli li tawa e lawa ona tan poki mama . ona li kama jo e kasi li moku . tenpo kama la ona li tawa tan poki tawa ma . ike li lon la ona li tawa weka tawa insa poki . soweli ike li ken ala kama jo e ona . ni li pona . soweli lili li pilin e ni : " mama mi li suli li wawa . ona li tomo mi " .
tan jan Eloto . pipi pali en kiwen suno
toki pi tenpo pini , tan jan Eloto

jan Inta ante li poka ma tomo Kapasilo li poka ma Paki . ma ona li tawa lete tan ma pi jan Inta ali ante . ona li jan utala pona . ona li kama jo kiwen jelo suno kepeken nasin ni : ma pi ko pi kiwen lili li poka ma ona . pipi pali li lon ma ni . pipi ni li suli sama soweli pona . ( jan lawa pi ma Pesija li awen jo e pipi ni . jan li alasa li kama jo e ona lon ma ni ). pipi pali suli li pali e tomo kepeken nasin sama pipi pali ante . ona li pali e lupa lon insa ma . tan ni la ona li sewi e ko kiwen tawa ma . taso kiwen suno lili li lon ko kiwen ni . pipi li pali e tomo la ona li kama e ni : ko pi kiwen suno li lon ma .

jan Inta li kama tawa ma ni tan ni : ona li wile kama jo e kiwen suno . ona li pali e ni : ona li jo e soweli pi monsi nena . soweli ni ken tawa wawa sama soweli tawa li ken jo e kiwen mute lon ona . jan Inta wan li kama jo e soweli mije tu e soweli meli wan . soweli meli li mama pi soweli sin . soweli sin li wile moku e telo mama . taso jan li weka e mama tan soweli lili . jan li tawa kepeken soweli mama . soweli mije li tawa lon ona .

jan Inta li sona e ni : seli li ike tawa pipi pali . suno li kama sewi la seli li kama lon . tenpo pi seli mute la pipi li lon tomo ona . tenpo ni kin la jan li kama lon ma ni . pipi li lon anpa ma li ken lukin ala e ona . jan li kama jo e ko pi kiwen suno li pana e ona tawa insa poki . tenpo ni pini la ona li tawa weka . taso pipi pali li ken pilin e kon jan - jan Pesija li toki e ni - li wile kama jo e jan li tawa wawa tawa ona . ike la pipi pali suli li ken tawa wawa mute . jan li toki e ni : pipi ala ken tawa wawa sama pipi ni . soweli ala ken tawa sama ona . jan ala ken tawa sama ona . jan li ken ala awen e pipi ni la pipi li kama jo li moku e ona .

jan li tawa kepeken soweli pi monsi nena . soweli mama li wile mute kama tawa soweli lili ona . ona li sona e ni : soweli lili li wile moku . tan ni la ona li tawa wawa mute . taso soweli meli li wile ala e ni . ona li tawa sama ala meli . pipi li kama poka jan Inta la jan li weka e meli wan tawa pipi . pipi li awen li moku e ona . ni li lon la jan li tawa wawa . tenpo tu la jan li weka e meli tu tawa pipi . tenpo sin la pipi li awen . jan li ken tawa weka tan pipi kepeken nasin ni .

jan Pesija li toki e ni : tenpo ali ala la jan Inta li kama jo e kiwen suno kepeken nasin ni . tenpo mute lili la ona li pali e lupa ma suli li kama jo e kiwen suno tan ona . toki suli Intenasijonale
tlum . jan-ante

o kama ! jan pali o kama !
o kama tawa utala !
mi pilin sama nena seli
tan ni : jan mani li lon ma .
mi o utala e nasin mani
o sin e jan , o sin e ma .
jan pali kin li kama suli .
ona li jo e pan e ma .

ni li utala pini .
tan ni la jan li lon
ma Intenasijonale .
jan pona sin li lon .


len loje , tan Ssolbergj
o awen ala pona sewi .
o awen ala pona jan .
o kepeken e wawa sona
e sona pi kulupu jan .
mi o pakala e lawa ike
o kama jo e ijo mi .
mi kepeken e wawa seli
tawa jan lawa ike kin .

ni li utala pini .
tan ni la jan li lon
ma Intenasijonale .
jan pona sin li lon .

jan pali taso li ken pana
e ijo pona tawa ma .
jan mani li ken moku taso
e ijo pona pi jan ma .
tenpo suno wan la nasin mani
li pini pakala e ma .
tan ni la suno li ken pana
e seli pona tawa jan .

ni li utala pini .
tan ni la jan li lon
ma Intenasijonale .
jan pona sin li lon .
